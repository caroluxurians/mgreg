[
  {
    "id": 0,
    "link": "/odkaz-frantisky-plaminkove-proc-bychom-se-mely-hrde-oznacovat-za-feministky/",
    "img": "/tmp/images/2022_12_15_marketa_Gregorova_1920px-5219.width-800.jpg",
    "date": "5. 2. 2024",
    "title": "Odkaz Františky Plamínkové: Proč bychom se měly hrdě označovat za feministky",
    "perex": "Před 149 lety se narodila ikona nejen československých feministických dějin, politička a novinářka Františka Plamínková. Její osobnost bychom si měli připomínat už proto, že jí vděčíme za základní práva, která už jsme si jako ženy zvykly brát jako samozřejmost. A taky proto, že její boj ještě zdaleka není u konce.",
    "content": "\n                <p data-block-key=\"njszc\">Františka Plamínková byla jednou z největších osobností hnutí za ženská i lidská práva. Politická reprezentace československé první republiky ji ignorovala proto, že nebyla muž. Nacistický režim protektorátu uznal její váhu tím, že ji popravil. A komunisté její odkaz dál ignorovali pro změnu proto, že nebyla komunistkou.</p><p data-block-key=\"8bhbj\">Je tedy na nás, abychom její odkaz oživovali a navazovali na její statečnost a vytrvalost. Málokterá žena si totiž uvědomuje, za co všechno všechno této ženě vděčí.</p><p data-block-key=\"e3d5e\">Z dnešního pohledu je jen těžko představitelné, jaké úsilí, odvahu, vytrvalost a v neposlední řadě manažerské, mobilizační i lídrovské kvality musela tahle žena vykazovat – a to v době, kdy takové vlastnosti byly ženám zapovězené. A kdy “skleněné stropy” nebyly ani tak skleněné, jako spíš betonové.</p><p data-block-key=\"4pklu\">Přesto dokázala svou neúnavnou prací a inspirativní mobilizací ženského hnutí prosadit např. zrušení celibátu učitelek v roce 1919. Sama osobně znám skvělou, která by se nejspíš vůbec nenarodila, nebýt Františky Plamínkové. Její babička totiž byla učitelka a nemyslely si, že kdy bude moci založit rodinu. Díky feminismu a boji Františky ji nakonec založit mohla a její odkaz žije dál.</p><p data-block-key=\"5soh1\">Životní misí Františky Plamínkové bylo zkrátka budování základů prostoru pro svobodné ženy, které si jednou nebudou muset vybírat mezi mateřstvím a kariérou. Které budou mít stejnou možnost svobodně se rozvíjet a budovat si život podle vlastních představ, jakou mají muži.</p><p data-block-key=\"72umq\">Pokud o sobě tvrdím, že jsem feministka, je to i z úcty k ženám, jako byla Františka Plamínková, které zasvětily celý svůj život boji za to, aby stála ženská práva na úrovni lidských práv. A při pohledu na konzervativní vlnu v Evropě, která chce ženy vracet zpátky k předem určeným rolím, je zřejmé, že boje Františky Plamínkové rozhodně nejsou dobojovány.</p><p data-block-key=\"6bafg\">A my, které jsme i díky ní získaly možnost být samy sebou, získat vzdělání a vést svobodný osobní život, máme takřka morální povinnost v jejím nasazení pokračovat. A posunout věci zase o kus dál.</p>\n              "
  },
  {
    "id": 1,
    "link": "/europoslankyne-testuje-ai-aplikace-ktere-jsou-fajn-a-na-ktere-si-dat-pozor/",
    "img": "/tmp/images/20231201-unnamed_5.width-800.png",
    "date": "4. 12. 2023",
    "title": "Europoslankyně testuje AI aplikace: Které jsou fajn a na které si dát pozor?",
    "perex": "V rámci kampaně Píše se to AI jsem se rozhodla „vyzkoušet za vás“ pětici vybraných, spíše méně známých AI aplikací.\n\nV následujících řádcích se s vámi podělím o několik postřehů, které jsem si z téhle poměrně zábavné aktivity odnesla.\n\nTřeba se vám nějaká appka skutečně zalíbí, nebo vám pomůže, pobaví, anebo prostě ulehčí nějakou práci – aniž by ohrozila vaše osobní data. ;)",
    "content": "\n                <p data-block-key=\"e6xp8\"><a href=\"https://www.beatoven.ai/\"><b>Beatoven</b></a><br>Jako první upoutal mou pozornost Beatoven – snad proto, že se hudební tvorbě odjakživa věnuji se svou kapelou. Ano, jak název odkazující se na slavného skladatele napovídá, aplikace vám umožní tvořit hudbu! Ale nečekejte žádný Rihanny hit. Můžete si v ní vybrat hudební styl – od rocku, přes indie, až po hiphop. Svého „skladatele“ pak nasměrujete k určité „náladě“. Beatoven vám nabídne smutný vibe, intenzivní, radostný. Tempo písně bude pomalé, střední či rychlé. A pak už jen délka.<br></p><p data-block-key=\"e8bnb\">Můj „středně rychlý depresivní hiphop“ trvalo Beatovenovi vygenerovat cca 30 vteřin. A výsledek? Na poslech popravdě nic moc. Zvuk byl příliš primitivní, žádná záživné „dropy“. Hiphop to nicméně minimálně připomínalo. Pokud si svou písničku budete chtít stáhnout, budete si muset zaplatit. Ani druhý pokus moje hudební choutky příliš neuspokojil. „Rychlý radostný pop“ byl repetitivní, bez výrazných, zábavných změn či překvápek, které v hudbě hledáme.<br></p><p data-block-key=\"929qe\">Závěr? Chcete-li si vytvořit nerušivý ambient do pozadí videa bez poplatku za copyright, může vám Beatoven být nápomocen. I když, nutno říct, existují i databáze s kvalitnějšími počiny. Na tvorbu opravdové hudby zatím zůstanu u zkušebny s živou kapelou.<br></p><p data-block-key=\"dnhka\"><a href=\"https://www.memecam.io/\"><b>Memecam</b></a><br>Memecam je AI, která vám pomůže vyrobit memy. Nedá se říct, že by v nich absentoval humor, ale za břicho jsem se tedy taky smíchy nepopadala. Uživatelsky je to trochu otrava – nejde např. hýbat s textem ani fotkou, takže máte zpravidla zakryté tváře nebo nevhodně umístěný text, a musíte s tím tak buď počítat už při výběru fotografie, nebo to vzít jako součást kreativy.</p><p data-block-key=\"aha4p\"></p><img alt=\"20231201-unnamed (2)\" class=\"richtext-image left\" height=\"512\" src=\"/tmp/images/20231201-unnamed_2.width-1300.png\" width=\"504\"><p data-block-key=\"8slf1\"></p><img alt=\"20231201-unnamed (3)\" class=\"richtext-image left\" height=\"510\" src=\"/tmp/images/20231201-unnamed_3.width-1300.png\" width=\"512\"><p data-block-key=\"389q8\"></p><img alt=\"20231201-unnamed (4)\" class=\"richtext-image left\" height=\"502\" src=\"/tmp/images/20231201-unnamed_4.width-1300.png\" width=\"512\"><p data-block-key=\"136lv\"></p><p data-block-key=\"eiekn\">Pokud si nicméně memík v malování nebo jiném generátoru vytvoříte i sami a chcete jen nějaký absurdní vtípek nebo „stěr“, na inspiraci dobré!<br></p><p data-block-key=\"4m2iu\"><a href=\"https://stockimg.ai/\"><b>Stockimg</b></a><br>Tahle appka vám pomůže vytvořit tapetu, logo, přebal knihy, mobilní ikonu, plakát, ilustraci, ale i uživatelské rozhraní pro váš web – alespoň podle výčtu v jejich nabídce. Takhle lákavý výběr mě zaujal, a tak jsem se odvážně vrhla do přebalu knihy. Požádala jsem Stockimg, aby mi vyrobil „obal knihy s názvem VIZE PRO EVROPU, který je o evropské federaci; obal by neměl být modrý a měl by být kreativní, moderní, maximalistický“ (přeloženo z angličtiny, česky aplikace neumí).</p><p data-block-key=\"1933h\"></p><img alt=\"20231201-unnamed (1)\" class=\"richtext-image left\" height=\"307\" src=\"/tmp/images/20231201-unnamed_1.width-1300.png\" width=\"512\"><p data-block-key=\"f378p\"></p><p data-block-key=\"1c3gl\">A narazila jsem spíše na trable. Stockimg sice slibuje vyrobit návrh na knihu, ale… neumí generovat text. Místo Vize pro Evropu tam tak byl typicky děsivý paskvil a napodobenina slov, kterou umí jen AI. Nepochopila také, že si nepřeji, aby byl modrý, hapruje už tedy samotné porozumění jednoduchému zadání. A ani požadovaný maximalismus jsem ve výsledném návrhu nenašla, jen pár barevných tvarů. Neplacená verze vám umožní jen jeden prompt denně.</p><p data-block-key=\"1p27s\"></p><img alt=\"20231201-unnamed\" class=\"richtext-image left\" height=\"352\" src=\"/tmp/images/20231201-unnamed.width-1300.png\" width=\"356\"><p data-block-key=\"de4cs\"></p><p data-block-key=\"fgkhe\">Závěr? Stockimg rozhodně nebude „brát lidem práci“, a to ani v ideové rovině. Placenou verzi jsem nezkoušela – prostě proto, že ta neplacená mě na ni nedokázala ani zdálky nalákat.<br></p><p data-block-key=\"3p3p6\"><a href=\"https://scribblediffusion.com/\"><b>Scribble Diffusion</b></a><br>Můj vítěz – jediná z volných aplikací, o kterých můžu s čistým svědomím říct, že ji pravděpodobně použiju i v budoucnu. Zadáte písemně, co kreslíte a jak byste chtěli, aby to bylo laděno („tříbrevná kočka v trávě“), a následně to hrubými obrysy nakreslíte. AI pak chvílí rotuje a kalkuluje, až vám zadání splní v mnohem vyšší kvalitě, než v jaké jste to sami nakreslili. Výsledky jsou hezké, a často i vtipné.</p><p data-block-key=\"fu26\"></p><img alt=\"20231201-unnamed (5)\" class=\"richtext-image left\" height=\"303\" src=\"/tmp/images/20231201-unnamed_5.width-1300.png\" width=\"512\"><p data-block-key=\"b3v4c\"></p><p data-block-key=\"de05m\">Vnímám velký potenciál zejména pro ty, kdo si umí nakreslit základní obrázek (např. s pomocí myši, nebo pokud mají tablet s perem) ve slušné kvalitě – v takových případech vám totiž Scribble Diffusion pomůže váš výtvor zdokonalit, vyčistit, zpřesnit a obohatit. Rozhodně bych po ní doporučovala sáhnout ve chvíli, kdy se vám něco nedaří vygenerovat ve známější MidJourney.<br></p><p data-block-key=\"duld9\"><a href=\"https://fireflies.ai/\"><b>Fireflies</b></a><br>Jako příklad špatné praxe se naopak ukázala aplikace Fireflies. Na svých stránkách slibuje: Přepisujte, shrnujte, prohledávejte a analyzujte všechny své hlasové konverzace. Jako někdo, kdo má denně množství videohovorů (jak parlamentních, tak vnitrostranických) to upřímně zní jako spása – nikdo nedělá rád zápisy z callů.<br></p><p data-block-key=\"dof79\">Než jsem však mohla začít prozkoumávat její schopnosti, chtěla po mně přístup do všech mých (Google) kalendářů. To je pro mě naprosto nadbytečný požadavek, navíc pro začátek jejího používání. I pokud by byla kompatibilní pouze s Google Meet (což se tam nikde nepíše), nepotřebuje hloubkový přístup ke mně do kalendáře, potřebuje jen běžet zapnutý, jakmile se na call připojím.<br></p><p data-block-key=\"c9ul9\">Volnou verzi navíc nebylo možné spustit bez údajů z platební karty, přestože appka nabízí prvních 7 dní zdarma. V tu chvíli by se měla rozsvítit kontrolka.<br></p><p data-block-key=\"2jeng\">Neříkám, že hned začne údaje zneužívat (i když i na to byste se měli dát pozor – ještě vám neposkytla absolutně žádnou službu a už žádá osobní i platební údaje), ale i pokud by to byla důvěryhodná aplikace, je manipulativní chtít platební údaje už před trialem.<br></p><p data-block-key=\"8sc9k\">Aplikace typicky počítá s tím, že na ní za týden můžete zapomenout a bude vám nějakou dobu strhávat drobné měsíční platby, než si to zkontolujete. Tomu se říká sociální inženýrství a jedná se o nekalou praktiku.<br></p><p data-block-key=\"8umo6\">Můj poslední apel tedy bude znít asi následovně:<br></p><p data-block-key=\"1os6o\">Aplikace s AI jsou sexy a nové a chtěné a některé určitě přinesou zjednodušení našemu životu. Generování textu a obrázků určitě nadchne mnohé z vás, co pracují v marketingu, administrativě nebo prostě za počítačem. Dávejte si proto o to větší pozor na podvodníky, kteří se jen pokusí svézt na této vlně obliby AI a zneužít vaše soukromá data či dokonce peníze.</p>\n              "
  },
  {
    "id": 2,
    "link": "/umela-inteligence-aneb-smirovani-na-steroidech/",
    "img": "/tmp/images/PisesetoAI_family_walking_down_pedestrian_cros.width-800.png",
    "date": "23. 8. 2023",
    "title": "Umělá inteligence aneb Šmírování na steroidech",
    "perex": "Jak byste se chovali, kdybyste věděli, že vás zrovna může sledovat policista? A co takhle kdyby každý váš krok sledovalo policistů tisíc? S nástupem umělé inteligence vstupujeme do nové éry šmírování. A je třeba se na to připravit.",
    "content": "\n                <p data-block-key=\"ocftr\">Zavedení umělé inteligence je ekvivalentem takové změny v moderním sledování (nebo jak jí říkám raději, šmírování, neboť „sleduje“ se např. seriál, lidé se „šmírují“ s cílem získat o nich informace a využít je proti nim).<br></p><p data-block-key=\"8cm2q\">Umělou inteligencí se rozumí napodobování lidské inteligence v počítačích určených k provádění úkolů, které obvykle vyžadují lidské kognitivní schopnosti. Tyto úkoly zahrnují učení se ze zkušeností, rozpoznávání vzorců, rozhodování a přizpůsobování se novým situacím.</p><p data-block-key=\"5etvs\"><br><b>AI v chládku</b><br>Dobrým příkladem je vězení, místo, kde je hromada lidí pod neustálou kontrolou. První moderní věznice byly navrženy tak, aby vždy několik málo dozorců mělo přehled o velkém počtu vězňů, aniž by to vězni věděli. Pro efektivní provoz tehdejších vězeňských systémů to bylo nezbytné. Právě v tomto extrémním prostředí je poučné sledovat, jak moc takovou práci usnadnil příchod počítačů a videokamer.<br></p><p data-block-key=\"f5a1j\">Umělá inteligence se v této souvislosti často používá jako obecný pojem. V kontextu tzv. surveillance je AI ekvivalentem milionů očí a mozků, které v reálném čase sledují každého člověka na kameře, filtrují podezřelé nebo nestandardní chování a předkládají je policistům (stále z masa a kostí), kteří vyhodnocují další postup.<br></p><p data-block-key=\"aat7k\">A to není jen tak. První kontrolku by měla rozsvítit ta neuvěřitelná nerovnováha: Tento systém poskytuje obrovskou výhodu tomu, kdo sleduje, a současně znemožňuje vyhnout se odhalení. A co je nejhorší, takový systém lze připojit de facto ke každé veřejné kameře a transformovat tak naše města na virtuální vězení s neustálým dohledem.<br></p><p data-block-key=\"3n27u\">A to může vést k chybám. Nebo to k nim již vede. Své o tom ví jistý Afroameričan Robert Julian-Borchak Williams z amerického Michiganu, který musel kvůli chybnému rozpoznání obličeje strávit noc ve vězeňské cele, být podroben ponižování a zděšení jeho rodiny. Kdo byl viníkem? Jak za to má vyvodit zodpovědnost jakýsi algoritmus – vyhodíme ho z práce?<br></p><p data-block-key=\"94nqq\"><b>Udělejte cokoli je třeba!</b><br>Pokušení zavést takové systémy v našich městech vzplane pokaždé, když dojde například k hojně medializovanému teroristickému útoku. Veřejné mínění je bezprostředně po takových útocích velmi náchylné k náladám typu „udělej cokoli, co je nutné“, aby se zabránilo budoucí podobně traumatizující události.<br></p><p data-block-key=\"7u8ml\">Nejznámějším příkladem masivních nelegálních sledovacích programů po teroristických útocích je program vlády USA (proti vlastním i neamerickým občanům) po útocích z 11. září 2001, který odhalil whistleblower Edward Snowden. Do značné míry paradoxně po vzoru USA zavedl čínský autoritářský režim po několika teroristických útocích nožem stejně rozsáhlý systém sledování na bázi AI. V současné době prochází takovou transformací na stát s kompletním dohledem Francie. A mnoho menších členských států EU ji sleduje a následuje.<br></p><p data-block-key=\"fpsms\">Pokud existuje technologie, která umožňuje špehovat a analyzovat chování každého občana, nechybí mnoho k tomu, aby se dařilo umlčet třeba i zákonodárce a politiky, kteří prosazují ochranu soukromí a varují před zneužitím podobných invazivních technologií.<br></p><p data-block-key=\"1ksi5\">Pokud máte tu smůlu, že žijete v diktatuře, jako je Čína, kde je ochrana soukromí a základních svobod slabá nebo vůbec žádná, zažíváte už dnes na vlastní kůži státní dohled poháněný umělou inteligencí v jeho plné síle. Koneckonců, vrcholový politik má dnes i v našich končinách jen malou šanci udržet se u moci, je-li považován za slabého v potírání zločinu či terorismu.<br></p><p data-block-key=\"6d1qv\">Jakmile jsou takové systémy jednou zavedeny, je téměř nemožné je znovu omezit. A tak se mnohdy otevřené společnosti, které si zakládají na presumpci neviny a právním státě, mění v tajné policejní státy, které vás jsou schopné odsoudit jako viníka, pokud náhodou bydlíte ve špatné čtvrti, pohybujete se geograficky blízko známých zločinců, nebo máte prostě jen špatnou kombinaci jména, věku, barvy pleti, genderu nebo národnosti.<br></p><p data-block-key=\"bbkj3\">Tvrdou realitou to je pro nevinné lidi jako Jasingjan Abdulgani, Mahire Nurmuhammad, Gulzar Seley. Oni a miliony jim podobných Ujgurů jsou vyslýcháni na ocelové židli se spoutanýma rukama a nohama. Jsou mučeni a nahráváni kamerou s vysokým rozlišením pomocí softwaru pro rozpoznávání emocí, který je schopen zachytit sebemenší pohyby svalů a odhalit domnělé lhaní.<br></p><p data-block-key=\"9i1fe\"><b>„Analýza dat“</b><br>Moderní sledovací systémy poháněné umělou inteligencí často ani nevyžadují, abyste byli zaznamenáni při porušení zákona. Komerčně dostupné databáze s desítkami let používání sociálních médií, záznamy z kamer, údaje o poloze a obchodních transakcích každého občana EU umožňují umělé inteligenci mj. předvídat, zda je pravděpodobné, že se vzbouříte proti vládě, vyloupíte obchod nebo dokonce že přejdete ulici na červenou. Anebo že napíšete článek proti dohledu AI. Čínská diktatura tomu říká „sociální bodovací systém“, v EU tomu říkáme „analýza dat“.<br></p><p data-block-key=\"2rj48\">Ve filmu Minority Report, který se odehrává ve futuristickém roce 2054, vystupuje speciální policejní tým s nadanými lidmi, kteří dokáží předvídat zločiny dříve, než k nim dojde. Tyto informace využívají k dopadení zločinců ještě předtím, než tyto zločiny stihnou spáchat. V dnešním světě policie využívá komerční umělou inteligenci se schopností zpracovávat a analyzovat údaje o minulých trestných činech, která odpovídá tomu, co by za normálních okolností potřebovaly miliony lidských policistů, aby předpověděli, kde a kdy by mohlo dojít k dalším trestným činům.<br></p><p data-block-key=\"68rr\">Dnes nepotřebujeme nadané jedince ani masivní investice jednotlivých policejních složek do superpočítačových kapacit. Neustávající technologický pokrok, snižování nákladů na výpočetní techniku a zvyšování výpočetní kapacity denně zvyšují schopnost takové prediktivní policejní práce. Prakticky každá vesnice či malé město v České republice by mohlo tyto schopnosti využít k předvídání a prevenci nejrůznějších malých i velkých trestných činů tím, že by zatýkalo nevinné osoby, které byly označeny jako pravděpodobní pachatelé trestné činnosti.<br></p><p data-block-key=\"a330p\">Na našich hranicích umožňuje dohled na bázi umělé inteligence rychlou a levnou identifikaci pomocí softwaru pro biometrické rozpoznávání. Nejznámější je <a href=\"https://www.pirati.cz/jak-pirati-pracuji/vratte-nam-nase-tvare-kampan-varuje-pred-zavadenim-biometrickeho-smirovani/\">rozpoznávání obličeje</a>, ale stejně tak se používají znaky jako způsob chůze, hlas, řeč těla, dýchání nebo smích. Díky nahrávání každého žadatele o azyl, přistěhovalce nebo turisty na letištích, v přístavech nebo na silničních a vlakových přechodech jsou úřady schopny identifikovat jednotlivce a sledovat je všude, kam jdou.<br></p><p data-block-key=\"20kc9\"><b>Co s tím můžeme dělat my?</b><br>„Ale já jsem nikdy nepřešel ulici na červenou,“ řeknete si možná. Nebo jste se možná drželi dál od pokušení sociálních médií a používali aplikace, prohlížeče a hardware pro ochranu soukromí. Možná používáte hloupý telefon nebo nepoužíváte žádný telefon. Ani tudy nelze dost dobře utéct. Jakýkoli alternativní vzorec chování je sám o sobě automatickým systémem označen jako podezřelý soubor činností, které mohou oprávnit policejní prohlídku vašeho bytu nebo zmrazení vašeho bankovního účtu.<br></p><p data-block-key=\"50dkp\">Jakmile vláda zavede systém založený z velké části na umělé inteligenci s ohromnou výpočetní kapacitou, ke změně cílové skupiny stačí jen pár kliknutí. Dodatečné náklady na špehování tisíců či statisíců lidí jsou přitom zanedbatelné. I proto k podobné realitě spolehlivě směřujeme.<br></p><p data-block-key=\"3cg98\">Tyto systémy již fungují v místech, která nemají funkční parlamenty ani soudy, jako je mnoho afrických, arabských a asijských zemí, přičemž Čína je lídrem ve vytváření, testování a exportu plnohodnotných sledovacích systémů.<br></p><p data-block-key=\"75mp8\">Problém, který popisuji, má velký politický rozměr, neboť jen na legislativní úrovni můžeme dojít nějakého řešení. Národní parlamenty i ten Evropský budou muset vytvořit kontrolní mechanismy a záruky a zakázat používání biometrického rozpoznávacího softwaru nebo vytváření rozsáhlých databází všech občanů s desetiletou platností.<br></p><p data-block-key=\"39f0g\">Zákonodárci, kteří by takovým scénářům chtěli aktivně zabránit, by se bezpochyby stali terčem obviněni z příštího teroristického útoku nebo události s hromadným neštěstím. Jedno je z toho zřejmé: naše pozornost se nyní musí upřít na základní práva a instituce, které je prosazují a chrání. Jejich důležitost pro budoucnost (nejen) evropských demokratických systémů a svobodných občanů roste stejně rychle jako možnosti systémů umělé inteligence.</p>\n              "
  },
  {
    "id": 3,
    "link": "/jak-novinky-s-okamurou-nechtene-pochvalili-piraty/",
    "img": "/tmp/images/20230503-signal-2023-05-02-122112_002_fxsqDhl.width-800.png",
    "date": "3. 5. 2023",
    "title": "Jak Novinky s Okamurou nechtěně pochválili Piráty",
    "perex": "Server Novinky.cz publikoval v den termínu podání online daňových přiznání článek, který hlásá titulek „Příjem od státu hlásí skoro každý čtvrtý Pirát“. Předseda SPD pak bezděčně upozornil na to, v čem by stálo za to se u Pirátů inspirovat.",
    "content": "\n                <p data-block-key=\"662xj\">Co se tento <a href=\"https://www.novinky.cz/clanek/domaci-prijem-od-statu-hlasi-skoro-kazdy-ctvrty-pirat-40430083\">bombastický titulek</a> pokouší evokovat, nám vzápětí názorně ukázal vrchní manipulátor Tomio Okamura. Ten na svém Facebooku článek s gustem sdílel a připojil dlouhý, spravedlivě rozhořčený komentář o tom, jak „Piráti dojí veřejné peníze v různých funkcích na maximum“.<br></p><p data-block-key=\"4uiqe\">Jako Piráti jsme si nejpozději od našich prvních celostátních úspěchů zvykli, že si na nás naopak dosud nezvykla část společnosti, část politického spektra a konec konců ani část médií. V podobných situacích nám nezbývá, než postupovat jako při vyvracení jakýchkoli dezinformací: uvádět věci na pravou míru, zachovat klid a vysvětlovat.<br></p><p data-block-key=\"amln4\">Jak je to tedy s pirátskými „koryty“, „dojením“ a „penězovody“ doopravdy? Podívejme se na čísla.<br></p><p data-block-key=\"7pfhf\">Piráti mají <b>386 zastupitelů a zastupitelek</b> v obcích a krajích v součtu, k tomu dvě poslankyně, dva poslance, senátora a senátorku a v europoslaneckých křeslech k tomu mají dva europoslance a jednu europoslankyni v mojí maličkosti.<br></p><p data-block-key=\"7hjb\">Je jasné, že velká část z téměř čtyřsethlavé armády našeho členstva v zastupitelstvech obcích a krajů bere za svou práci nějakou tu tisícovku (a podobně valná část ani to ne), či že se dokonce někteří drze přidávají do komisí a výborů svých zastupitelstev, kde pobírají nehorázné výdělky v podobě pár stovek ročně. U většiny nelze hovořit o výdělku, při nejlepší vůli (a s velkou ironií v hlase) možná jako o přivýdělku.<br></p><p data-block-key=\"f5fq3\">Pokud v tomto kontextu používá Tomio Okamura pojem „dojení“, hovoříme tu zhruba o dojivosti kozla, jehož v <a href=\"https://www.facebook.com/watch/?v=274011670505554\">legendární reportáži z roku 1963</a> „rozdojil“ sovětský akademik Moskalenko.</p><p data-block-key=\"lj87\"></p><img alt=\"20230503-signal-2023-05-02-122112_002\" class=\"richtext-image full-width\" height=\"568\" src=\"/tmp/images/20230503-signal-2023-05-02-122112_002.width-1500.png\" width=\"598\"><p data-block-key=\"1i7p1\">Na dvě věci ale Novinky s Okamurou přece jen poukázali. A dovolím si tvrdit, že to jsou naopak pirátské přednosti!<br></p><p data-block-key=\"33tch\">Zaprvé je to <b>transparentnost</b>. Naši členové a členky, ale i celá veřejnost – ti všichni mohou mít přehled o tom, odkud na pirátské účty přijde poslední halíř. Pokud by se některý z našich reprezentantů provinil korupcí či nepotismem, nepotřebovali bychom jako Piráti ani média, která by to odhalila, ani politickou konkurenci, aby na nás kvůli tomu tlačila. Piráti jsou totiž díky své absolutní transparentnosti „samočistící“. Podobnou transparentnost by jistě bývali ocenili Okamurovi někdejší partneři z předchozího vytunelovaného projektu jménem Úsvit přímé demokracie.<br></p><p data-block-key=\"9j2pb\">A zadruhé, Novinkám i Tomiovi můžeme poděkovat i za to, že lidem dali možnost se dozvědět, že máme v tuto chvíli <b>1192 členů a členek</b>. A pokud vykazuje veřejné příjmy 267 z nich, tedy „skoro každý čtvrtý Pirát“, jak píšou bombasticky Novinky, znamená to především, jak velkou část své členské základny dokážou Piráti zapojit napříč regiony. Že exponované tváře tvoří jen špičku ledovce, zatímco pirátskou práci odvádí ve všech koutech země stovky aktivních lidí. Co by za to asi dali Okamurovi kolegové v SPD. Stovky jich už roky odvádí v regionech de facto dobrovolnickou práci, zatímco pan předseda vytrvale bohatne.</p>\n              "
  },
  {
    "id": 4,
    "link": "/umela-inteligence-neni-rychlovarna-konvice-nove-narizeni-eu-na-ni-nebude-stacit/",
    "img": "/tmp/images/49421.width-800.jpg",
    "date": "25. 4. 2023",
    "title": "Umělá inteligence není rychlovarná konvice. Nové nařízení EU na ni nebude stačit",
    "perex": "Evropský parlament a Rada EU jednají o regulaci umělé inteligence. Cílem je především zabránit porušování lidských práv. Stávající návrh nařízení však v tomto ohledu zcela selhává.",
    "content": "\n                <p data-block-key=\"pgw28\">Na návrhu nařízení, jíž by&nbsp;se eliminovala rizika umělé inteligence (AI) zejména v&nbsp;oblasti lidských práv, pracuje Evropská unie již dva roky. Ozývají se&nbsp;hlasy, že se&nbsp;vyjednávání možná nestihnou do&nbsp;konce současného mandátu Parlamentu a&nbsp;Komise v&nbsp;polovině roku 2024, což může čekání na&nbsp;finální znění nařízení značně prodloužit. Pro snahy Evropy nastavit světový standard regulace AI&nbsp;by to&nbsp;bylo velkým selháním, které už poté možná nestihne napravit.</p><p data-block-key=\"ees9h\">Jednou z&nbsp;oblastí, kde může umělá inteligence zásadně ublížit, je&nbsp;doména soukromí. Téměř každá interakce AI&nbsp;s&nbsp;člověkem hraničí s&nbsp;útokem jeho na&nbsp;soukromí. Už jen proto, že AI&nbsp;systémy zpravidla vyžadují velké množství osobních dat, aby mohly správně fungovat. Tato data se&nbsp;do systému dostanou nejprve během vývojové fáze, kdy se&nbsp;na nich program cvičí. Algoritmus ale sbírá data i&nbsp;v&nbsp;průběhu užívání. Firmy pak tato data přeprodávají dále, především pro marketingové účely.</p><p data-block-key=\"4s5e0\">Umělá inteligence je&nbsp;rovněž hrozbou v&nbsp;oblasti rovnosti a&nbsp;diskriminace. Algoritmické systémy mnohdy pouze kopírují zaběhlé společenské vzorce, které často znevýhodňují některé části společnosti. Algoritmus tak často reprodukuje stereotypy a&nbsp;prohlubuje jejich negativní dopady na&nbsp;celé skupiny obyvatel.</p><p data-block-key=\"f72v4\">Diskriminační vzorce algoritmus získává zpravidla již ve&nbsp;fázi svého vývoje. Když je&nbsp;tento systém poté využíván k&nbsp;tomu, aby dělal rozhodnutí o&nbsp;kulturně znevýhodněných skupinách lidí, často takové znevýhodnění přejímá, opakuje, a&nbsp;tím legitimizuje. Náprava takového algoritmu je&nbsp;přinejmenším složitá, ne-li nemožná, protože diskriminace stála již u&nbsp;jeho zrodu a&nbsp;provázela ho&nbsp;celým tréninkem.</p><h3 data-block-key=\"5d7sn\">Umíme vůbec předvídat všechna rizika?</h3><p data-block-key=\"9jmi0\">Nový návrh řadí systémy umělé inteligence do&nbsp;několika kategorií podle míry rizika. V&nbsp;první kategorii jsou algoritmy, které představují zásadní hrozbu evropským hodnotám, jako jsou lidská důstojnost nebo demokracie. Takové systémy mají být jednoduše zakázány. Jsou to&nbsp;například algoritmy, které mají za&nbsp;účel manipulovat lidským chováním s&nbsp;cílem podnítit újmu druhým. K&nbsp;druhé kategorii návrh řadí vysoce rizikové systémy. Ty&nbsp;mají být povolené, pokud budou v&nbsp;souladu se&nbsp;striktními bezpečnostními podmínkami. Do&nbsp;poslední kategorie pak spadají systémy s&nbsp;minimálním rizikem, které podléhají nejmenší regulaci.</p><p data-block-key=\"edvtu\">Jenže co&nbsp;je to&nbsp;„riziko“ v&nbsp;případě umělé inteligence? Rada Evropské unie ho&nbsp;definuje jako „kombinaci pravděpodobnosti výskytu nebezpečí (…) a&nbsp;stupně závažnosti (…) újmy“. Evropské právo ovšem tuto definici spojuje především s&nbsp;odpovědností za&nbsp;škodu způsobenou vadnými výrobky. V&nbsp;případě například domácích spotřebičů dokážeme přibližně odhadnout pravděpodobnost, že k&nbsp;újmě dojde.</p><p data-block-key=\"95rnp\">To&nbsp;ale u&nbsp;systémů umělé inteligence neplatí, neboť jsou příliš komplexní. Riziko spojené s&nbsp;umělou inteligencí se&nbsp;navíc násobí lidským faktorem — nikdo zkrátka nedokáže odhadnout pravděpodobnost újmy způsobené interakcí člověka s&nbsp;velice složitým systémem. Jenže ani druhou část definice nejde úplně použít. Těžko totiž vyčíslit škodu napáchanou na&nbsp;abstraktních konceptech, jakými jsou lidská důstojnost nebo demokracie.</p><p data-block-key=\"1pqf0\">Nařízení se&nbsp;tedy pokouší vymezit riziko umělé inteligence pomocí nástrojů vytvořených pro klasické produkty. Takové nástroje zpravidla fungují na&nbsp;principu zaškrtávání políček — pokud produkt splní dané kritérium, má danou bezpečnostní zkoušku za&nbsp;splněnou, nehledě na&nbsp;to, že kritérium splnil třeba jen těsně. Takto ale nelze uvažovat o&nbsp;ochraně lidských práv.</p><p data-block-key=\"9551r\">V pojetí Evropské unie má každá lidská svoboda své jádro, které musí být chráněno v&nbsp;nejvyšší možné míře ve&nbsp;všech oblastech práva. Nic, co&nbsp;se v&nbsp;Evropské unii děje, nesmí narušit podstatu žádného lidského práva nebo svobody. Ochrana lidských práv a&nbsp;demokracie touto cestou je&nbsp;velmi efektivní. Je&nbsp;proto zvláštní, že se&nbsp;Rada nyní rozhodla od&nbsp;tohoto přístupu upustit.</p><h3 data-block-key=\"cv1bc\">Dřív než bude pozdě</h3><p data-block-key=\"1067u\">Připravované nařízení zatím nemá ambice ochránit lidstvo před závažnými hrozbami umělé inteligence. Jak navíc <a href=\"https://www.voxpot.cz/bodu-od-ktereho-uz-umela-inteligence-nepujde-vypnout-si-ani-nemusime-vsimnout-rika-kulveit\">říká</a> Jan Kulveit, v&nbsp;regulaci je&nbsp;nutné jít cestou globálního dohledu nad největšími tréninkovými modely. To&nbsp;však v&nbsp;návrhu zcela chybí. Pokud by&nbsp;největší modely byly registrovány, bude snazší pozorovat jejich vývoj, vyhodnocovat jejich nebezpečnost a&nbsp;stanovit postupy v&nbsp;krizových situacích.</p><p data-block-key=\"6g171\">Zákon o&nbsp;umělé inteligenci by&nbsp;však měl být co&nbsp;nejdříve schválen, i za&nbsp;cenu toho, že nebude perfektně pokrývat každou skulinku a&nbsp;variantu vývoje. Legislativní základ pro případ, že nastane neočekávaná událost podle <a href=\"https://cs.wikipedia.org/wiki/Teorie_%C4%8Dern%C3%A9_labut%C4%9B\">teorie černé labutě </a>— která by&nbsp;nepochybně změnila uvažování o&nbsp;tom, co&nbsp;je potřeba regulovat a co&nbsp;ne — výrazně urychlí naši reakci, pokud nastane. Zaspat desítky let jako v&nbsp;případě klimatické změny se&nbsp;nám nemusí vyplatit.</p>\n              "
  },
  {
    "id": 5,
    "link": "/shrnuti-pracovni-cesty-do-moldavska/",
    "img": "/tmp/images/52700788848_5164fb552d_o2.width-800.png",
    "date": "10. 3. 2023",
    "title": "Shrnutí pracovní cesty do Moldavska",
    "perex": "Na konci února jsem byla na (dvou v jedné!) pracovní cestě do Moldavska. Hned zkraje si dovolím jednu poučku, nebo spíše přání, a to: neplést, prosím, s Moldávií. Moldávie je název historického území, rozkládajícího se mezi třemi zeměmi, a není tedy totéž, co Moldavsko jako země. No a proč rovnou dvě cesty v jedné? Hlavní důvod samozřejmě je, že jsem efektivní a když už tam jednou jedu, tak toho využiju naplno!",
    "content": "\n                <p data-block-key=\"y7dc9\">Ale legraci stranou. Skutečně byly cesty naplánovány tak, abychom využili náš čas i prostředky Parlamentu – a pozornost našich moldavských protějšků – naplno. První misí bylo každoroční zasedání takzvaného Euronestu, což je parlamentní delegace pro vztahy s našimi východními sousedy: Ukrajinou, Moldavskem, Gruzií, ale také Běloruskem, Arménií a Ázerbájdžánem. Já jsem místopředsedkyní Euronestu. Během naší cesty jsme probírali výstupy stálých výborů k politickým, ekonomickým i energetickým tématům, ale také třeba schvalovali několik ad-hoc rezolucí – k rozšiřování EU, válce na Ukrajině, či politickým vězňům v některých z těchto zemí. Druhá část mé moldavské dvojmise spočívala v setkávání se s představiteli Moldavska za náš výbor Evropského parlamentu pro mezinárodní obchod, zároveň spolu s kolegy z výboru pro rozpočet. Dle parlamentní hierarchie (ano, to je na misích zásadní věc!) jsem byla \"osobou číslo 1\", jelikož jsem ve výboru stálá zpravodajka právě pro Moldavsko za celý Evropský parlament.</p><p data-block-key=\"4g3o3\">Týden před mou návštěvou se zde obměnila celá vláda, bavili jsme se tedy často s lidmi, co byli ve funkci doslova tři dny. I tak nám detailně odpovídali všichni ministři a ministryně či premiér na všetečné otázky o investicích, řešení energetické i ekonomické krize, využívání evropských peněz a implementaci návazných reforem či bezpečnosti v zemi. V těchto dnech projednáváme v Evropském parlamentu navýšení finanční pomoci Moldavsku o dalších 145 milionů EUR.</p><p data-block-key=\"af1p0\">Nebyla to ale jen setkání s ministry a ministryněmi. Poslechli jsme si také uvítací řeči moldavské prezidentky Maii Sandu, či lídryně běloruské opozice, Světlany Tichanovské a také naší vlastní předsedkyně Evropského parlamentu, Roberty Metsoly. Všechny zúčastněné země se vyjadřovaly k hlavnímu tématu - budoucnosti regionu po ruské válce a jak se více zabezpečit.<br></p><p data-block-key=\"5n28i\">Bezpečí je otázkou nejen pro Ukrajinu, která je přímo napadená a ve válce, ale i okupovanou Gruzii, či právě drobné Moldavsko s nedrobným problém – Podněstřím. Tomuto regionu se někdy říká poslední výspa Sovětského svazu. Je to separatistické území, které se hlásí k sovětskému odkazu a tedy k jeho historickému pokračovateli, dnešnímu Rusku. Zatímco v Moldavsku se mluví rumunsky a vládne tu latinka, v Podněstří uslyšíte ruštinu a všude na vás kouká azbuka. Tento region je samozřejmě v hledáčku ruského režimu, který ho nepřímo podporuje.</p><p data-block-key=\"cb09f\">A o toto se v regionu Východního partnerství hraje především. Tedy – ne o Podněstří. :) Ale o vliv. Některé země jsou velmi prozápadní a proevropské, musíme je ale utvrzovat v tom, že s nimi počítáme, že je nenecháme na holičkách. Rozpínání ruského režimu na naší východní hranici je to poslední, co potřebujeme pro klid, mír a stabilitu u nás doma.</p>\n              "
  },
  {
    "id": 6,
    "link": "/zastita-vystave-eurotopia-v-galerii-architektury-brno/",
    "img": "/tmp/images/signal-2023-03-06-1447511.width-800.png",
    "date": "28. 2. 2023",
    "title": "Záštita výstavě Eurotopia v Galerii architektury Brno",
    "perex": "Reprezentace Evropské unie se mění. Vzhledem k rostoucí individualizaci a silné síti mezinárodních společností vyvstává otázka, kam směřuje evropská veřejná sféra – a tedy i evropský prostor – a jakou roli v tomto procesu může hrát architektura.",
    "content": "\n                <p data-block-key=\"w1nau\">➡ Architekti často rádi říkají, že architektura mluví. Nejenom že k nám promlouvá, ale zároveň ztělesňuje vztah mezi „reprezentujícími“ (politiky, úředníky, apod.) a „reprezentovanými“, tedy občany.  Co nám tedy říká architektura oficiálních staveb Evropské unie? Jak reaguje na současné problémy a výzvy? Určitě vás napadnou pojmy jako „společenská zodpovědnost“, „udržitelnost“ nebo „inkluzivita“. Nejenom tomu se tahle výstava podívá pod pokličku a já jsem ráda, že jsem se mohla stát jedním z patronů téhle akce.</p><p data-block-key=\"413l9\"></p><p data-block-key=\"6aq81\">[Na výstavě oceňuji také její interaktivnost, která dává prostor komukoliv sdílet svůj vlastní pohled. Sama jsem využila možnost vybrat jedno z pozadí interaktivní instalace. Zvolila jsem nakonec fotografii z Ukrajiny od skvělé české fotografky Majdy Slámové, která od prvních dnů invaze dokumentuje dopady války nejen na architekturu, ale především na tamní obyvatele.]</p><p data-block-key=\"aemqf\"></p><p data-block-key=\"2tls3\">🇪🇺 Znáte mě, už samotnému názvu Eurotopia jsem nedokázala odolat :) V brněnské Galerii architektury si výstavu můžete prohlídnout do konce dubna. A kdo mi pošle z výstavy moji stopu, udělá mi radost! :)</p>\n              "
  },
  {
    "id": 7,
    "link": "/otevreny-dopis-predsedkyni-evropskeho-parlamentu-ve-veci-tiktoku-a-pracovnich-telefonu-v-ep/",
    "img": "/tmp/images/signal-2023-02-27-153422_002.width-800.jpg",
    "date": "27. 2. 2023",
    "title": "Otevřený dopis předsedkyni Evropského parlamentu ve věci TikToku a pracovních telefonů v EP",
    "perex": "Minulý týden Evropská komise ohlásila zákaz používání TikToku na všech pracovních telefonech. Já jsem se obrátila na předsedkyni EP s touto výzvou:",
    "content": "\n                <p data-block-key=\"4jd2x\">Vážená předsedkyně Evropského parlamentu, Metsolo,</p><p data-block-key=\"4ic06\">Vyzývám Vás k zákazu používání aplikace TikTok na všech zařízeních Evropského parlamentu a na všech zařízeních, která mají nainstalované pracovní aplikace Evropského parlamentu. Jak je Vám známo, Evropská komise, Rada EU a několik dalších demokratických vlád již tyto kroky podniklo.</p><p data-block-key=\"dsqpn\">Povolením přítomnosti aplikace TikTok na parlamentních zařízeních vystavujeme citlivé informace riziku a ohrožujeme bezpečnost naší instituce. Čínská vláda prokázala svou vůli použít jakékoli prostředky nezbytné k proniknutí do vládních a evropských institucí a není pochyb o tom, že bude v těchto pokusech pokračovat.</p><p data-block-key=\"15q9m\">TikTok prokazuje podezřelé chování při nakládání s uživatelskými informacemi již od začátku. Využívá všech možností sběru dat dostupných vývojářům mobilních aplikací a přenáší tato data do Číny. Toto množství uživatelských dat v kombinaci s širokým přístupem k systémovým aplikacím představuje vážnou hrozbu pro kybernetickou bezpečnost.</p><p data-block-key=\"49k2p\">Čínská autoritářská vláda a její zákon o národní zpravodajské službě nenechávají žádný prostor pro pochyby, že využívá komerční úspěch a rozšířenou přitažlivost TikToku ke špehování a kompromitaci demokratických států.</p><p data-block-key=\"9kict\">Dále Vás vyzývám, abyste pozastavila přístup všech zaměstnanců společnosti ByteDance do prostor Evropského parlamentu a vyškrtla je z rejstříku lobbistických organizací.</p><p data-block-key=\"34de2\">Těším se na Vaši odpověď a doufám, že podniknete nezbytné kroky k ochraně provozní bezpečnosti Evropského parlamentu a soukromí jeho zaměstnanců i dalších osob uvnitř.</p><p data-block-key=\"14uqh\"></p><p data-block-key=\"j2gi\">S pozdravem</p><p data-block-key=\"58pt1\">Markéta Gregorová</p><p data-block-key=\"csrm8\">Poslankyně Evropského parlamentu</p><p data-block-key=\"f13po\">Zelení/ESA v Evropském parlamentu</p>\n              "
  },
  {
    "id": 8,
    "link": "/dost-bylo-lzi-ratifikujme-umluvu-o-nasili-na-zenach-a-otocme-konecne-list/",
    "img": "/tmp/images/120325-F-VU971-003.JPG.width-800.jpg",
    "date": "17. 2. 2023",
    "title": "Dost bylo lží, ratifikujme úmluvu o násilí na ženách a otočme konečně list",
    "perex": "Rada EU by měla neprodleně ratifikovat Istanbulskou úmluvu. Jde totiž o nejkomplexnější dokument schopný reálně posílit prevenci sexualizovaného násilí na ženách a domácího násilí vůbec.",
    "content": "\n                <p data-block-key=\"d78fm\">V Evropském parlamentu jsme tento týden odhlasovali zprávu, která vyzývá Radu EU, aby kvalifikovanou většinou ratifikovala úmluvu o&nbsp;prevenci potírání násilí vůči ženám. Jak totiž potvrdil Soudní dvůr EU&nbsp;už v&nbsp;roce 2021, na&nbsp;všechny členské země EU&nbsp;není nutné čekat. Zpráva ovšem také vyzývá šest zbývajících členských států (včetně České republiky), aby text konečně ratifikovaly.</p><h3 data-block-key=\"2fq0d\">O čem úmluva je?</h3><p data-block-key=\"6ikvr\">O Istanbulské úmluvě panuje už roky (nejen) v&nbsp;české společnosti přehršel mýtů a&nbsp;dezinformací. Fakticky však Úmluva Rady Evropy představuje jednotný evropský přístup k&nbsp;ochraně žen před domácím a&nbsp;sexualizovaným násilím. Jejím cílem je&nbsp;odstranit předsudky a&nbsp;sociální nerovnosti mezi ženami a&nbsp;muži, které jsou prokazatelně a&nbsp;prokázaně hlavním zdrojem sexualizovaného i&nbsp;domácího násilí.</p><p data-block-key=\"cepl7\">Dokument původně vznikl v&nbsp;reakci na&nbsp;trvale vysoká a&nbsp;těžko akceptovatelná čísla obětí genderově podmíněného násilí — statisticky nejvíce na&nbsp;ženách, úmluva se&nbsp;však týká i&nbsp;mužů. Ve&nbsp;stávající podobě se&nbsp;snaží chránit i&nbsp;další skupiny, jako je&nbsp;LGBT+, senioři, handicapovaní či děti, které jsou rovněž běžnými oběťmi. Fakt, že procentuálně jsou například mužské oběti zastíněny těmi ženskými, v&nbsp;žádném případě neumenšuje závažnost jejich utrpení.</p><p data-block-key=\"4smf3\">Naopak, mužské oběti domácího či sexualizovaného násilí čelí genderově podmíněné stigmatizaci spojené s&nbsp;obrazem nedostatečné maskulinity. Pokud tedy úmluva hovoří o&nbsp;stereotypech, které jsou kořenem násilí, všímá si&nbsp;i&nbsp;těžkostí, které zažívá muž, jenž je&nbsp;obětí domácího násilí či znásilnění a&nbsp;obává se&nbsp;například výsměchu či bagatelizace.</p><h3 data-block-key=\"5skfl\">Proč to&nbsp;potřebujeme i&nbsp;u&nbsp;nás</h3><p data-block-key=\"36kb2\">Jsem přesvědčená, že největším přínosem ratifikace úmluvy pro českou legislativu by&nbsp;v&nbsp;tuto chvíli byla tolik potřebná redefinice znásilnění tak, aby zřetelné násilí či prokázaná bezbrannost nebyly jedinou podmínkou trestnosti takového činu. Že s&nbsp;tím máme obrovský problém, se&nbsp;ostatně proslýchalo dlouho. Díky organizacím jako BezTrestu už to&nbsp;ale dnes víme zcela jistě.</p><p data-block-key=\"868ut\">Vzhledem k&nbsp;tomu, jak málo incidentů je&nbsp;nahlašováno a&nbsp;jak málo nahlášených je&nbsp;spravedlivě potrestáno, potřebujeme nutně impuls, který nám pomůže tuto problematiku řešit komplexně. Proto klade úmluva tak velký důraz například na&nbsp;větší osvětu mezi odbornými a&nbsp;bezpečnostními složkami.</p><p data-block-key=\"88dts\">Pokud chceme oběti skutečně chránit, musíme posílit jejich důvěru v&nbsp;systém. Budou-li totiž narážet na&nbsp;bagatelizaci a&nbsp;ignoraci ze&nbsp;strany systému spravedlnosti, bude žalostný stav, kdy se&nbsp;o&nbsp;většině případů ani nedozvíme, trvat dál.</p><p data-block-key=\"9jh9l\">Společný evropský postup, který jsme tento týden velkou většinou odhlasovali v&nbsp;Evropském parlamentu, je&nbsp;nepochybně důležitým impulsem. Po&nbsp;pandemii covidu-19 se&nbsp;situace s&nbsp;domácím násilím takřka všude zhoršila — mluví se&nbsp;tak dokonce o&nbsp;„stínové pandemii“, která v&nbsp;domácnostech po&nbsp;lockdownech propukla. Jde tedy o&nbsp;problém, který musíme — stejně jako pandemii — řešit koordinovaně.</p><p data-block-key=\"apf0f\">EU v&nbsp;tomto musí jít příkladem. A&nbsp;Česká republika by&nbsp;už po&nbsp;letech otálení měla přestat ustupovat lobby, kterou reprezentuje, jak trochu provokativně říkávám, „čtyřprocentní menšina“ některých hlasitých zástupců KDU-ČSL.</p><p data-block-key=\"54oac\">Potřebujeme redefinici znásilnění, musíme prohloubit ochranu obětí, zefektivnit stíhání pachatelů a&nbsp;zavést větší osvětu jak veřejnosti, tak institucí, které jsou těmi prvními, s&nbsp;kým oběti zpravidla přicházejí do&nbsp;styku. A&nbsp;všechno tohle nám ratifikace úmluvy přinese. Stejně jako to&nbsp;podle dat GREVIO prokazatelně přinesla ostatním státům, které se&nbsp;zavázaly ji&nbsp;dodržovat.</p><p data-block-key=\"fm3g4\">Dezinformací, které se&nbsp;okolo úmluvy šíří, už bylo dost. Není na&nbsp;co čekat.</p><p data-block-key=\"35ju3\"></p><p data-block-key=\"b3m7u\"></p><p data-block-key=\"3i1ur\">Zdroj ilustrační fotografie: pxfuel.com</p>\n              "
  },
  {
    "id": 9,
    "link": "/postavi-si-eu-maly-most-od-jednomyslnosti-ke-kvalifikovane-vetsine/",
    "img": "/tmp/images/2022_12_15_marketa_Gregorova_1920px-4703.width-800.jpg",
    "date": "9. 2. 2023",
    "title": "Postaví si EU „malý most“ od jednomyslnosti ke kvalifikované většině?",
    "perex": "Přijde Orbán o možnost tlačit na Ukrajinu kvůli ochraně vlastních dotací? Dočkáme se takových změn?",
    "content": "\n                <p data-block-key=\"a2msv\">„Maďarsko blokuje peníze pro Ukrajinu jako odplatu za to, že ho Komise obvinila ze zneužívaní fondů.“ „Kypr odmítá uvalit sankce na diktátora Lukašenka, dokud se nevyřeší jeho spor s Tureckem.“ „Francie odmítá zrušit drahé přesouvání Evropského parlamentu do francouzského Štrasburku.“</p><p data-block-key=\"47o01\">To jsou ty nejvýraznější příklady využívání práva veta, nebo také tzv. jednomyslnosti, členskými státy EU v posledních letech. Zdálo se, že jsme v mrtvém bodě debaty. Bez souhlasu všech členských zemí se nedá právo veta odstranit, a tuto změnu některé země odmítají.</p><p data-block-key=\"6jgk1\">Tohoto „slona v místnosti“ potvrdila i loňská <a href=\"https://www.ceskenoviny.cz/zpravy/konference-o-budoucnosti-evropy-z-pohledu-markety-gregorove/2129614\">Konference o budoucnosti Evropy</a>. Občané totiž „silně“ doporučili opustit jednomyslné hlasování. Možnosti ale vyčerpány nejsou, a jedna z nich se skloňuje v bruselských kuloárech už několik měsíců - a Evropský parlament k ní již pár týdnů chystá vlastní návrh používání. Řeč je o tzv. klauzulích passerelle.<br></p><p data-block-key=\"bbssv\"><b>Malý most</b><br>Právě tzv. překlenovací klauzule („passerelle“ znamená francouzsky „malý most“) takovou možnost otevírá. Česká republika byla dokonce tou zemí, která při svém nedávném předsednictví Radě EU otevřela debatu o této klauzuli napříč členskými státy. Překlenovací klauzuli nicméně zavedla už v roce 2007 Lisabonská smlouva, jeden ze zásadních dokumentů upravujících fungování celé EU.</p><p data-block-key=\"4hedi\">A co přináší malý most za zázrak? Stručně řečeno umožňuje měnit některá pravidla, aniž by bylo nutné reformovat smlouvy. Obsáhleji řečeno jsou překlenovací klauzule mechanismem, který upravuje pravidla rozhodování, jež ovlivňují akty Rady tím, že umožňují přechod od jednomyslného hlasování k hlasování kvalifikovanou většinou nebo od zvláštního legislativního postupu k řádnému legislativnímu postupu. A na rozdíl od formální revize smlouvy jejich použití nevyžaduje národní ratifikaci.</p><p data-block-key=\"42kmt\">Aby se nyní mohla aktivovat klauzule, která by zrušila jednomyslné hlasování ve vybraných oblastech (zejména v zahraniční politice), musela by dostat souhlas všech ministrů EU v Radě (a v některých případech také souhlas Evropského parlamentu). Alternativní hlasování tzv. kvalifikovanou většinou by znamenalo, že změnu musí podpořit alespoň 15 zemí sedmadvacítky (což by znamenalo, že takový postoj reprezentuje 65 % z celkového počtu obyvatel EU).</p><p data-block-key=\"2jtoo\">Přijde Orbán o možnost tlačit na Ukrajinu kvůli ochraně vlastních dotací? Dočkáme se takových změn?</p><p data-block-key=\"a2itn\">Považuji to za nezbytně nutné. A sobecké státy nejsou jediným důvodem. Zahraniční politika nikdy nebude silná, dokud bude roztříštěná. Pokud náš unijní „ministr zahraničí“ Borell řekne jednu věc, Macron zavolá do Moskvy věc jinou a premiéři zemí V4 si mimo svá ministerstva domluví postup třetí, nebude žádný z našich oponentů, ale ani partnerů brát Evropskou unii jako spolehlivého a rovnocenného partnera. A na tom ve výsledku tratíme úplně všichni.</p>\n              "
  },
  {
    "id": 10,
    "link": "/blokada-120-tisic-obyvatel-nahorniho-karabachu-musi-skoncit/",
    "img": "/tmp/images/20230124-2022_12_15_marketa_Gregorova_1920px-5.width-800.png",
    "date": "24. 1. 2023",
    "title": "Blokáda 120 tisíc obyvatel Náhorního Karabachu musí skončit",
    "perex": "Skupina lidí, kteří sami sebe označují za „ekologické aktivisty“, od 12. prosince 2022 blokuje Lačinský koridor, jedinou cestu spojující Náhorní Karabach s Arménií a vnějším světem. Na 120 tisíc arménských obyvatel Náhorních Karabachu se tak už více než měsíc ocitá pod blokádou.",
    "content": "\n                <p data-block-key=\"83c8q\"><b>Spor o koridor</b><br>Blokáda Karabachu zanechává nespočet lidí bez základních potřeb, ohrožuje řadu z nich na zdraví, dramaticky zvyšuje riziko hladomoru. A na diplomatické úrovni vážně ohrožuje plnění vzájemných mírových závazků.</p><p data-block-key=\"33qvl\">Minulý týden jsme v Evropském parlamentu schválili rezoluci, která upozorňuje na humanitární krizi v Náhorním Karabachu, vyzývá k ukončení jeho blokády a nabádá obě strany konfliktu – Ázerbájdžán i Arménii – k mírovému dialogu.</p><p data-block-key=\"7q079\">Budu vždy mezi prvními, kteří podpoří aktivisty, snažící se o ochranu životního prostředí a svého okolí. Údajné zapojení ázerbájdžánské vlády ale signalizuje, že o životní prostředí zas až tak moc nejde; a především žádný důvod není ospravedlněním pro to, aby obyvatelé Karabachu byli připraveni o základní práva, jako je svoboda pohybu a přístup k základním potřebám. Protest, který něco takového dopustí, není legitimní a musí skončit.</p><p data-block-key=\"3cfi1\">Zodpovědnost za bezprostřední situaci nese Ázerbájdžán. Nejen že blokující jsou původem z Ázerbájdžánu a spekuluje se o přímém zapojení vlády. I ze závazků jasně vyplývá, že Ázerbájdžán musí zajistit průchodnost Lačinského koridoru, který je jedinou spojnici arménské část Karabachu s Arménií.</p><p data-block-key=\"4gjn7\"><b>Naše reakce</b><br>Situaci v regionu se věnuji od začátku svého mandátu. Naposledy jsem se do dění na ázerbájdžánsko-arménské hranici snažila vstoupit v září loňského roku. Teprve týden před novou eskalací konfliktu jsem v naší frakci usilovala o rezoluci vůči Baku, ale ostatní frakce – patrně s vidinou chystané dohody o dodávkách plynu a ropy – ji odmítli. Týden na to Ázerbájdžán začal ostřelovat arménské pozice. A pouhý den poté <a href=\"https://www.pirati.cz/jak-pirati-pracuji/dalsi-zbytecne-krveproliti-kritizuje-europoslankyne-gregorova-azerbajdzan/\">jsem se ve Štrasburku sešla s ázerbájdžánskou delegací</a>. Tu jsem kritizovala za eskalaci konfliktu.</p><p data-block-key=\"b0re9\">Připomínala jsem stále ještě čerstvou dohodu obou zemí, kterou zejména chování Ázerbájdžánu ohrožuje. Baku totiž využívá hned dvou věcí: tou první je, že pozornost v regionu Východního partnerství je pochopitelně upřená na Ukrajinu, která čelí ruské invazi. A tou druhou je mnou hlasitě kritizované memorandum Ursuly von der Leyen, jímž se Evropská komise upsala Ázerbájdžánu k zdvojnásobení odběru zemního plynu a poté i dodávek ropy.</p><p data-block-key=\"dg9ei\">Už tenkrát jsem varovala, že se nám takové dohody o fosilních obchodech s diktátory v napjatých regionech vymstí, a že prezident Alijev se příliš neliší od Putina. A obě věci se mi alespoň jako zpravodajce podařilo <a href=\"https://www.pirati.cz/jak-pirati-pracuji/azerbajdzansky-prezident-alijev-je-jako-putin-ale-bereme-od-nej-plyn-kritizuje-piratka-gregorova/\">promítnout do výroční zprávy o vztazích EU s Ázerbájdžánem</a>.</p><p data-block-key=\"6c73m\">Blokáda Náhorního Karabachu je součástí této nerovnováhy, ze které země vedená diktátorem Alijevem těží. A je dalším důvodem, aby i EU přehodnotila svoje vztahy s Baku.</p>\n              "
  },
  {
    "id": 11,
    "link": "/zrizeni-zvlastniho-tribunalu-vysetrujiciho-zlocin-proti-ukrajine-je-krokem-k-spravedlnosti/",
    "img": "/tmp/images/20230119-2022_12_15_marketa_Gregorova_1920px-5.width-800.png",
    "date": "23. 1. 2023",
    "title": "Zřízení zvláštního tribunálu vyšetřujícího zločin proti Ukrajině je krokem k spravedlnosti",
    "perex": "Evropský parlament schválil rezoluci, která požaduje zřízení Zvláštního tribunálu pro zločiny agrese proti Ukrajině. Dokument zdůrazňuje důležitost právních kroků proti Rusku, neboť válku na Ukrajině považuje za nejhorší akt agrese v Evropě od roku 1945",
    "content": "\n                <p data-block-key=\"x460n\"><b>Proč nestačí Mezinárodní trestní soud?</b><br>Zvláštní tribunál v žádném případě nechce nahradit Mezinárodní trestní soud (ICC) v Haagu. Ve skutečnosti bude práce nového tribunálu jeho jurisdikci doplňovat – a stejně tak jurisdikci institucí, jako je Mezinárodní soudní dvůr a další zvláštní tribunály.<br></p><p data-block-key=\"bpvii\">Na rozdíl od ICC, který se zabývá válečnými zločiny, zločiny proti lidskosti a zločinem genocidy během války, by se nový tribunál zaměřil výhradně na zločin agrese spáchaný Ruskem. V tomto konfliktu je zločin agrese jednoduše aktem rozpoutání války, který je nade vší pochybnost nezákonný, neobhajitelný, a tedy agresivní.<br></p><p data-block-key=\"f0hau\">A co víc, sama Ruská federace jurisdikci ICC neuznává. Je vskutku absurdní, že něco takového může ovlivnit jeho soud. Ovšem my s tím bohužel v tuto chvíli nemůžeme nic dělat. A Evropská komise má za to, že by taková situace zkomplikovala tvorbu stanoviska k nezákonnosti samotné války. Proto potřebujeme tento zvláštní tribunál – aby prohlásil ruskou agresi za nezákonnou.<br></p><p data-block-key=\"f4c4j\">Vzhledem k tomu, že Ruská federace je dosud stálým členem Rady bezpečnosti OSN s právem veta, Mezinárodní soudní dvůr možná nebude schopen ohledně agrese dostatečně jednat.<br></p><p data-block-key=\"bk7jf\">A tady vstupuje na scénu Evropská unie a iniciuje zřízení tohoto zvláštního tribunálu.<br></p><p data-block-key=\"82o2\"><b>K čemu je zvláštní tribunál?</b><br>Ustavení tribunálu si klade za hlavní cíl vyšetřování zločinu agrese spáchaného Ruskem na Ukrajině. To zahrnuje především shromažďování důkazů a vyšetřování osob odpovědných za takový zločin.<br></p><p data-block-key=\"6kt4j\">Primární úlohou tribunálu je prohlásit ruskou agresi na Ukrajině za nezákonnou válku, jelikož se nejedná o akt sebeobrany. Díky tomuto prohlášení bude snazší např. požadovat válečné reparace. A vytvoříme tak pevnou půdu, která nám posléze usnadní rovněž identifikovat v rámci mezinárodního práva konkrétní válečné zločiny spáchané Ruskem.<br></p><p data-block-key=\"1a6ea\">Tato základna podpoří také práci ICC a dalších soudů a tribunálů, které budou zpracovávat a odsuzovat spáchané zločiny. Samotný akt založení zvláštního tribunálu ale můžeme chápat také jako výraz solidarity s ukrajinským lidem a podporu nezávislosti a suverenity Ukrajiny.<br></p><p data-block-key=\"cri19\">Sama jsem přesvědčená, že Rusko nespáchalo pouze zločin proti ukrajinskému lidu, ale jeho akt agrese ovlivňuje celé mezinárodní společenství. Představitelé Ruské federace musí být potrestáni a hnáni za své činy k zodpovědnosti.<br></p><p data-block-key=\"1id6r\">Vzhledem k tomu, že probíhající válka je rozsáhlým a závažným aktem agrese, je zapotřebí jí věnovat mimořádnou pozornost – a to včetně zřízení zvláštního tribunálu. A jeho založením se ostatně snažíme zabránit tomu, aby se takové trestné činy staly do budoucna akceptovatelnými.</p>\n              "
  },
  {
    "id": 12,
    "link": "/proc-nevidite-nahledovou-fotku-varovani-piratu-nestalo-na-vode/",
    "img": "/tmp/images/48746.width-800.jpg",
    "date": "9. 1. 2023",
    "title": "Proč nevidíte náhledovou fotku? Varování Pirátů nestálo na vodě",
    "perex": "Již v roce 2019 Piráti bojovali proti evropské směrnici o copyrightu, jež měla chránit vydavatele obsahu před digitálními platformami, ale doopravdy z ní profitují Google a Meta, a naopak těžce poškozuje zejména zpravodajské servery.",
    "content": "\n                <p data-block-key=\"t4ieg\">Piráti se&nbsp;v&nbsp;roce 2019 doslova probojovali do&nbsp;Evropského parlamentu skrze výbušné téma směrnice o&nbsp;copyrightu, proti níž do&nbsp;posledního dechu v&nbsp;roce 2019 vystupovali. To, co&nbsp;zvedlo do&nbsp;ulic stovky tisíc Němců, se&nbsp;v&nbsp;České republice setkalo s&nbsp;přeci jen mírnější reakcí, ale přesto se&nbsp;konalo množství demonstrací. Velké vydavatelské domy <a href=\"https://www.blesk.cz/clanek/zpravy-politika/601039/5-ceskych-europoslancu-proti-ceskym-autorum-tihle-chteji-pohrbit-klicovou-smernici.html\">vydávaly kritické články</a> vůči těm europoslancům, kteří se&nbsp;stavěli proti směrnici. A&nbsp;platformy jako YouTube naopak aktivně pobízely své tvůrce, aby vyrazili vůči směrnici <a href=\"https://www.youtube.com/watch?v=wIakcRENnAY\">do boje</a>. Na&nbsp;frontě kampaní se&nbsp;vedla před eurovolbami především diskuse o&nbsp;dvojí kvalitě potravin, na&nbsp;frontě obsahové však probíhala válka o&nbsp;copyright.</p><p data-block-key=\"2dl2g\">Nejvíce pozornosti vzbuzovaly tzv. články 11&nbsp;a&nbsp;13, později přečíslované na&nbsp;15 a 17&nbsp;— a&nbsp;tak o&nbsp;nich zde budu psát. Článek 17&nbsp;cílil hlavně na&nbsp;memy a&nbsp;zábavu, a&nbsp;logicky proto přitáhl pozornost influencerů. Článek 15&nbsp;se týkal spíše zpravodajských portálů — měl totiž zavést <a href=\"https://www.piratskelisty.cz/clanek-2102-proc-rici-ne-clanku-11-smernice-o-autorskem-pravu-aneb-zakazat-nacitani-nahledu-odkazu-lze-uz-dnes\">poplatek za&nbsp;citování</a>, aby platformy typu Google News, Facebook, Twitter, Wikipedia nebo i&nbsp;český Seznam, přinášející odkazy s&nbsp;náhledy článků z&nbsp;jiných webů, platily vydavatelům poplatek za&nbsp;sdílení odkazu. Tvůrci směrnice očekávali, že uvidíme náhledy jen těch článků, za&nbsp;které poskytovatel služby zaplatí vydavateli.</p><p data-block-key=\"bctkk\">My jsme už tehdy správně očekávali něco jiného — a&nbsp;aktivně jsme proti tomu demonstrovali: proč by&nbsp;například Google měl chtít platit novinářům za&nbsp;to, že jim dělá reklamu? Čas nám dal bohužel za&nbsp;pravdu — my&nbsp;ale nevěštili z&nbsp;křišťálové koule. Přesně takto to&nbsp;totiž dopadlo v&nbsp;Německu, kde daň z&nbsp;odkazu zavedli ještě před evropskou směrnicí. A&nbsp;světe div se, poté, co&nbsp;čeští zákonodárci regulaci ještě zpřísnili, to&nbsp;dopadlo totožně i&nbsp;u&nbsp;nás.</p><p data-block-key=\"6sql1\">Při sledování našeho <a href=\"https://www.youtube.com/watch?v=RSxqJBZMHAA\">videa za&nbsp;záchranu internetu</a> z&nbsp;roku 2019 mi&nbsp;došlo, že sama přesně o&nbsp;těchto následcích mluvím. Nebudu popírat, že je&nbsp;příjemné vidět, jak moc mělo smysl na&nbsp;problém veřejně upozorňovat, i&nbsp;jaké budou jeho dopady. Už tehdy jsme totiž měli tuto pozici podepřenou daty a&nbsp;argumenty. A&nbsp;takové podložené postoje se&nbsp;většinou ukážou jako správné.</p><h3 data-block-key=\"8gmmo\">Česká příchuť</h3><p data-block-key=\"dcc34\">Nyní najednou český uživatel Facebooku nevidí u&nbsp;článků náhledové fotky. Záměr českých zákonodárců byl bohulibý a&nbsp;problém přinesla samotná směrnice. Pozměňovací návrh měl velkým platformám zakázat, aby obsah vydavatele, se&nbsp;kterým se&nbsp;nedohodnou na&nbsp;výši poplatků, ve&nbsp;své službě zobrazovaly, což má samozřejmě za&nbsp;účel chránit vydavatele. Původní text směrnice platformám totiž umožňuje zveřejňovat odkazy a&nbsp;blíže nedefinované „velmi krátké úryvky“ textu. Právě toho platformy zneužívaly ve&nbsp;Francii i&nbsp;Německu a&nbsp;vydavatelům za&nbsp;nic neplatily.</p><p data-block-key=\"212i0\">Reakce Googlu a&nbsp;Mety (Facebook, Instagram) však proběhla přesně po&nbsp;vzoru ostatních trhů — a&nbsp;v&nbsp;důsledku českého pozměňovacího návrhu možná budou dopady i&nbsp;přísnější. Obě firmy ihned přestaly zobrazovat náhledové obrázky i&nbsp;výňatky textu ze&nbsp;zpravodajských webů. Google zrušil licenční program News Showcase, v&nbsp;němž platil za&nbsp;zpravodajství některým vydavatelům, a&nbsp;dokonce zvažuje, že přestane krátké úryvky zobrazovat úplně. Vyhledávání zpravodajských článků na&nbsp;Googlu by&nbsp;tak nyní byla jen přehlídka URL adres.</p><p data-block-key=\"9jgio\">Proč se&nbsp;Google či Meta takto chovají? Vždyť obsah potřebují a&nbsp;licenční poplatky je&nbsp;těžko mohou finančně zruinovat. Čertovo kopýtko je&nbsp;v&nbsp;obchodním modelu platforem. Platformám jde o&nbsp;udržení vaší pozornosti na&nbsp;svých stránkách co&nbsp;nejdéle, aby vám mohly ukázat co&nbsp;nejvíce reklamy. Ještě do&nbsp;loňského roku tvořila reklama 98&nbsp;procent z&nbsp;celkového obratu Mety, který činil 118 miliard dolarů. Google se&nbsp;vás zase snaží ideálně navést tam, kde po&nbsp;kliknutí získá peníze on&nbsp;— a ne&nbsp;že je&nbsp;bude muset naopak platit, a&nbsp;samozřejmě také k&nbsp;využívání jejich agregátorů, tedy Google News.</p><p data-block-key=\"5r8fj\">Platformy se&nbsp;tedy tváří naoko smutně, že jsou „nuceny“ takový krok učinit. Ve&nbsp;skutečnosti jim ale tento stav vyhovuje. Facebook nemá žádný zájem na&nbsp;tom, aby vás působivý obrázek nebo jinak zajímavý náhled odklonil z&nbsp;jejich aplikace na&nbsp;nějaký jiný web. Již teď algoritmy takové příspěvky spíše upozaďovaly a&nbsp;nová úprava této snaze Facebooku nahrává.</p><p data-block-key=\"cr9u6\">Zda se&nbsp;přeci jen začnou s&nbsp;některými vydavateli bavit o&nbsp;nastavení poplatků, jak jim určuje zákon, zatím není jasné. Zda nastaví lepší podmínky těm vydavatelům, kteří jim nabídnou, že jejich obsah mohou zveřejňovat i&nbsp;zadarmo — a&nbsp;zda se&nbsp;první takoví najdou mezi dezinformačními portály typu Aeronet — můžeme zatím jen spekulovat.</p><p data-block-key=\"audd6\">Ale naše predikce z&nbsp;roku 2019 bohužel vyšly.</p>\n              "
  },
  {
    "id": 13,
    "link": "/prezije-umeni-umelou-inteligenci/",
    "img": "/tmp/images/323100811_3503854456567841_4838216705210499518.width-800.jpg",
    "date": "4. 1. 2023",
    "title": "Přežije umění umělou inteligenci?",
    "perex": "První digitální revoluce nedokázala vzít kreativcům práci. Dokáže to další technologický pokrok, který má v názvu pojem „inteligence“? Proč začínáme s automatizací u kreativní, a ne manuální práce?",
    "content": "\n                <p data-block-key=\"qgnxs\">Jedním z&nbsp;motivů vzniku Pirátství jako politického projektu bylo očividné zastarávání autorských práv tváří v&nbsp;tvář nástupu Internetu a&nbsp;zrychlujícímu se&nbsp;pokroku na&nbsp;poli technologií bez nosičů. Copyrightové směrnice neplnily funkci ochrany umělců a&nbsp;jejich příjmů, ba&nbsp;naopak se&nbsp;jen snažily zakonzervovat příjmovou pozici velkých vydavatelských domů a&nbsp;korporací. Zároveň bránily svobodnému šíření informací všeho druhu — a&nbsp;tedy i&nbsp;skutečnému rozvoji kreativity.</p><p data-block-key=\"f5b0t\">Volné šíření autorských děl podporuje šíření inspirace a&nbsp;rozšiřuje možnosti konzumovat umění. Aby mohl takový model fungovat, musí být ovšem současně schopen uživit ty&nbsp;umělce a&nbsp;umělkyně, kteří v&nbsp;něj vkládají pořád to&nbsp;hlavní — svou kreativní práci a&nbsp;uměleckou invenci.</p><p data-block-key=\"9r0cu\">Pirátství <a href=\"https://wiki.pirati.cz/kci/zpuv\">nenavrhovalo</a> přesnou podobu koncového modelu. Pirátská vize autorství na&nbsp;svobodném Internetu počítala především s&nbsp;ochranou práv autorů, zrušením monopolů kolektivních správců a&nbsp;snahou nebrodit se&nbsp;zbytečně proti proudy řeky — tedy proti budoucnosti, kterou Internet přináší, ať si&nbsp;tvůrci, prodejci i&nbsp;konzumenti přejí cokoli.</p><p data-block-key=\"9aj0h\">Přizpůsobení začaly časem nabízet například streamovací platformy typu Netflix. Jejich duši tíží zase jiný hřích — monopolizace a&nbsp;neudržitelnost ekonomického modelu. Z&nbsp;hlediska autorských práv ale přeci jen aspoň vykročily správným směrem. Umožňují totiž skvělým filmařským talentům po&nbsp;světě vyrábět kvalitní obsah s&nbsp;rozpočtem, na&nbsp;který jinak nemohli dosáhnout. Za&nbsp;poměrně malý poplatek pak má každý uživatel přístup k&nbsp;veškerému uměleckému obsahu, který takto vzniká.</p><p data-block-key=\"fdihr\">Znamená to, že už nikdo na&nbsp;světě nepoužívá torrenty? Samozřejmě, že ne. Ale tvůrci mají platformy — YouTube, Spotify, ale i&nbsp;Shutterstock — kam mohou svou tvorbu nahrát, dostat ji&nbsp;teoreticky zdarma k&nbsp;masám lidí a&nbsp;vydělat na&nbsp;tom. A&nbsp;uživatelé si&nbsp;mohou pohodlně na&nbsp;pár službách za&nbsp;malý poplatek vychutnat všechno umění, které zrovna chtějí konzumovat.</p><p data-block-key=\"6tm9k\">První nástup digitálních technologií, zdá se, tvůrci přežili a&nbsp;dokázali ho&nbsp;přetvořit ve&nbsp;svůj prospěch. Je&nbsp;tedy panika kolem nastupující nadvlády umělé inteligence v&nbsp;kreativní oblasti bouří ve&nbsp;sklenici vody nebo milníkem, na&nbsp;který budeme muset najít řešení? Anebo přinese přímo konec umění, jak ho&nbsp;dosud známe?</p><h3 data-block-key=\"3mcc7\">Strašák umělé inteligence?</h3><p data-block-key=\"95inb\">„Není to&nbsp;vyhledávač, není to&nbsp;kalkulačka, není to&nbsp;knihovna, není to&nbsp;vědomostní databáze, není to&nbsp;překladač, není to&nbsp;terapeut, není to&nbsp;umělec…, ale umí se&nbsp;tak tvářit,“ píše o&nbsp;volně dostupných aplikacích umělé inteligence ve&nbsp;svém<a href=\"https://www.seznamzpravy.cz/clanek/tech-techmix-generatory-obrazu-valcuji-umelce-odpurci-maji-pravdu-ale-prohraji-221374\"> newsletteru</a> vědecký redaktor Seznamu Pavel Kasík.</p><p data-block-key=\"7278n\">UI generátory jako Stable Diffusion, Midjourney a&nbsp;DALL-E explodovaly na&nbsp;scéně letos a&nbsp;v&nbsp;řádu měsíců se&nbsp;staly masově využívanými k&nbsp;vytváření nejrůznějších obrázků — od&nbsp;digitálních uměleckých děl až po&nbsp;návrhy postav. Jen Stable Diffusion má více než deset milionů uživatelů denně. Tyto produkty umělé inteligence jsou postaveny na&nbsp;sbírkách obrázků známých jako „datové sady“. Z&nbsp;nich se&nbsp;vytváří podrobná mapa obsahu datové sady, takzvaný model, hledáním spojení mezi obrázky a&nbsp;mezi obrázky a&nbsp;slovy. Obrázky a&nbsp;text jsou v&nbsp;sadě dat propojeny, takže se&nbsp;model naučí spojovat slova s&nbsp;obrázky. Poté může vytvořit nový obrázek na&nbsp;základě slov, která zadáte.</p><p data-block-key=\"bj0k0\">Jak mají ale k&nbsp;programům typu DALL-E přistoupit kreativní skupiny? Umělci si&nbsp;stěžují na&nbsp;to, že jsou prakticky vykořisťováni umělou inteligencí, která data od&nbsp;nich schroustá a&nbsp;následně klidně monetizuje v&nbsp;podobě „nových“ děl. Ta&nbsp;přinášejí doposud nevídaný prvek nejistoty ohledně toho, co&nbsp;to znamená „nové“ či „originální“ dílo, pokud do&nbsp;něj nebyla vložena žádná vlastní kreativa.</p><p data-block-key=\"80o2o\">Řeší se&nbsp;také otázka etičnosti a&nbsp;potenciální legálnosti chování tvůrců těchto programů. Soubor dat pro Stable Diffusion, který se&nbsp;jmenuje LAION 5b, byl vytvořen sesbíráním téměř šesti miliard snímků z&nbsp;Internetu — data scraping. Z&nbsp;právního hlediska byl ale LAION schopen „prohrabat“ prakticky celý Internet jen proto, že se&nbsp;označuje za&nbsp;neziskovou organizaci zabývající se&nbsp;akademickým výzkumem.</p><p data-block-key=\"nnok\">Ačkoli byl alespoň částečně financován Stability AI, společností, která vytvořila Stable Diffusion, je&nbsp;to technicky samostatný subjekt. Stability AI&nbsp;pak využila svou neziskovou výzkumnou větev k&nbsp;vytvoření UI&nbsp;generátoru nejprve prostřednictvím Stable Diffusion, a&nbsp;poté ho&nbsp;komerčně zpoplatnila v&nbsp;novém modelu zvaném DreamStudio.</p><p data-block-key=\"fbneq\">Na základě toho byla vytvořena stránka <a href=\"https://haveibeentrained.com/\">haveibeentrained.com</a> („Trénoval jsem?“), kde si&nbsp;mohou tvůrci ověřit, zda Stable Diffusion použila i&nbsp;jejich díla. V&nbsp;datových sadách LAIONu ale byly také nalezeny fotografie extrémního násilí, lékařské záznamy či záznamy reálných znásilnění. Je&nbsp;možné, že jejich umělou inteligenci „trénovala“ i&nbsp;vaše fotografie.</p><h3 data-block-key=\"b7090\">Existuje řešení?</h3><p data-block-key=\"22lh6\">Na kritiku z&nbsp;řad tvůrců přirozeně zareagovala řada zastánců těchto generátorů. Výhody používání jsou zřejmé i&nbsp;běžnému uživateli — zábava a&nbsp;šíření kreativity, ale i&nbsp;zjednodušení jednodušších grafických úkonů, nádech inspirace, pokud potřebujete nápad pro několikáté univerzální logo pro stereotypní finanční skupinu Karel&amp;Karel, nebo chcete trochu pomoci se&nbsp;scénářem pro své další YouTube video.</p><p data-block-key=\"f6e98\">Kritici přirovnávají stížnosti umělců k&nbsp;rozbíječům strojů v&nbsp;19. století — ty, co&nbsp;brzdí pokrok kvůli obavě ze&nbsp;ztráty vlastní práce.</p><p data-block-key=\"2990r\">Osobně bych nepoužívala toto přirovnání. Umělci jsou na&nbsp;rozcestí, to&nbsp;ano. Ale toto rozcestí je&nbsp;podobné tomu, když do&nbsp;běžných domácností poprvé vtrhl Internet a&nbsp;někteří se&nbsp;domnívali, že nastane konec tvorby filmů a&nbsp;hudby.</p><p data-block-key=\"6v0u0\">Pokud bude vůle, bude i&nbsp;cesta. Je&nbsp;samozřejmě možné, že pokud se&nbsp;firmy budou chovat jako Stable Diffusion, vůle bude muset být podpořena legislativně, stejně jako s&nbsp;tím počítala revize autorského zákona.</p><p data-block-key=\"dvhq2\">Optimisté ale mohou věřit tomu, že i&nbsp;v&nbsp;tomto případě si&nbsp;trh najde cestu — například tak, že přirozeně vykrystalizují ty&nbsp;společnosti, které zaplatí poplatek tvůrcům, kteří nahrají svá díla do&nbsp;jejich datových setů, a&nbsp;budou respektovat rozhodnutí — a&nbsp;díla — těch, kteří se&nbsp;rozhodnout tak neučinit.</p><p data-block-key=\"4vu1h\">Na podobném principu již funguje například Shutterstock. Jiní umělci zase přijmou roli opravářů designu tvořeného umělou inteligencí — a&nbsp;využijí výhod, které jim „stroje” přinesou, místo toho, aby je&nbsp;rozbíjeli.</p><h3 data-block-key=\"7t8kf\">Co bude dál s&nbsp;uměním?</h3><p data-block-key=\"1kakc\">Umělá inteligence tedy v&nbsp;teorii ohrožuje určitý druh kreativní práce. Věřím však, že existují alternativy financování, které umělcům tuto práci ve&nbsp;výsledku nevezmou.</p><p data-block-key=\"7qcqc\">Má ale skutečně UI&nbsp;šanci ohrozit kreativní komunitu jako takovou? Vývoj „Internetu věcí“ je&nbsp;možná nejdynamičtějším fenoménem, jemuž kdy lidstvo čelilo. A&nbsp;vliv nové technologie pochopíme obvykle až po&nbsp;čase.</p><p data-block-key=\"av7g\">Přesto mám zatím dojem, že umělá inteligence nedokáže umění jako takové zlikvidovat. Jednak proto, že prostě není dostatečně kvalitní — a&nbsp;nejsou dosud ani indicie, že by&nbsp;se ke&nbsp;stejné míře kvality, jakou generuje lidské umění, mohla kdy vyrovnat.</p><p data-block-key=\"5p36k\">A také proto, že kreativita a&nbsp;design pracují s&nbsp;principem „nového“ — a&nbsp;toto nové vychází z&nbsp;člověka a&nbsp;mezilidských interakcí. Umělá inteligence kopíruje lidské vklady a&nbsp;vyplivne hybrid. Jako průmyslový stroj, který na&nbsp;pásu přidělá hlavičku k&nbsp;panence. Hlavička i&nbsp;tělo už musely existovat. A&nbsp;hlavně musela existovat vize panenky — to, co&nbsp;se stane spojením hlavy a&nbsp;těla.</p><p data-block-key=\"3cvve\">Skutečné umění či design pracují na&nbsp;vstupu s&nbsp;čistou lidskou kreativitou, která je&nbsp;nekonečná, a&nbsp;kontextem, který spolu stále sdílí především lidé ve&nbsp;společnosti. Umělá inteligence má s&nbsp;tímto rozměrem obrovské problémy, a&nbsp;dokud se&nbsp;nestane skutečnou v&nbsp;puritánském pojetí UI, tyto problémy nezmizí — ani kdyby měla všechna data na&nbsp;světě.</p><p data-block-key=\"96eds\">Nápad totiž bude mít vždycky duši. Co&nbsp;myslíte?</p>\n              "
  },
  {
    "id": 14,
    "link": "/zakaz-lgbt-symbolu-v-kataru-aneb-kdo-tady-taha-politiku-do-sportu/",
    "img": "/tmp/images/lgbt-770x460.width-800.jpg",
    "date": "24. 11. 2022",
    "title": "Zákaz LGBT+ symbolů v Kataru aneb Kdo tady tahá politiku do sportu?",
    "perex": "Pokud chce Katar nařizovat fanouškům a hráčům, jaké hodnoty chtějí na šampionátu vyjadřovat, je to právě pořadatel, kdo tzv. tahá do sportu politiku.",
    "content": "\n                <p data-block-key=\"y7vde\">Katarští pořadatelé světového šampionátu (a spolu s nimi mnozí diváci) si stěžují, že hráči především západních reprezentací svým lpěním na LGBT+ symbolech „tahají do sportu politiku“. Domnívám se, že je to přesně naopak: svou agresivní politikou zasahuje do sportovní události Katar.</p><p data-block-key=\"1kfbf\">Porovnejme si oba postoje: Bývalá waleská fotbalistka a ambasadorka waleského fotbalu na mistrovství světa v Kataru Laura McAllister se bezprostředně po utkání Walesu s USA svěřila britské televizi ITV, že ji katarská ochranka na stadionu Ahmeda bin Aliho odmítla vpustit do areálu s duhovým kloboukem s odůvodněním, že jde o „zakázaný symbol“. McAllister opatření nakonec „obelstila“ a při samotném zápase jej hrdě nosila.</p><p data-block-key=\"67ev8\">Podobná pozornost byla před prvními zápasy upřena také na kapitány některých reprezentací (jako na anglického Harryho Kanea nebo nizozemského Virgila van Dijka), kteří avizovali, že v zahajovacích duelech nastoupí s duhovou páskou.</p><p data-block-key=\"3cscj\">Někdejší hvězda waleské ženské fotbalové reprezentace se nechala slyšet, že hrdá podpora všech lidí bez rozdílu je tím, čím se chce Wales na světovém šampionátu reprezentovat.</p><p data-block-key=\"cglnf\">Domnívám se, že to je nakonec nejdůležitější argument. I kdyby se FIFA a katarští pořadatelé dohodli na nějakém „kompromisu“, není přece možné stavět tak velkou globální událost na premise, která zakazuje fanouškům, ale i hráčům, aby vyjadřovali klíčovou univerzální hodnotu svojí země, zde např. solidaritu s menšinami: jinými slovy, vzít si duhový klobouk na fotbal není tahání politiky do sportu, ale reprezentování národních hodnot na světovém šampionátu, zatímco zakazovat účastníkům reprezentovat vlastní zemi je tahání politiky do sportu par excellence.</p><p data-block-key=\"e0e02\">Zároveň je nutné si přiznat několik věcí. Zaprvé, fráze „do fotbalu (sportu) se politika netahá“ je především okřídlená lež. Fotbal, stejně jako sport vůbec, byl odjakživa s politikou úzce spjatý. Když se daří nároďáku, mění to podstatně atmosféru společnosti – a politici všech barev a zřízení toho odjakživa využívají. Stejně tak jsou mistrovství odnepaměti politická prestiž pro aktuální vládu hostující země, ale také symbolem spolupráce, schopnosti zemí&nbsp; se utkat ve férovém zápasu a ocenit vítěze, ať je odkudkoli.</p><p data-block-key=\"492hi\">A zadruhé, pokud někdo takhle radikálně zasahuje do osobních preferencí účastníků, je to on, kdo v takovém případě „tahá do sportu politiku“. Protože ani Laura McAllister ani nikdo z kapitánů, kteří chtěli nastoupit k utkání s duhovou páskou, nepřijel do Kataru měnit zákony, ale pouze reprezentovat svou zemi a její hodnoty. Ať chceme nebo ne, fotbal není jen kopání do míče, ale také manifestace sportovního ducha, který může každý národ pojímat trochu jinak. A pro některé národy je zkrátka důležité vyjádřit na tak ostře sledovaných událostech sounáležitost s menšinami a otevřenost fotbalu pro všechny lidi bez rozdílu. Pokud je tohle východisko, z jakých pozic může pořadatel něco takového zakazovat? Vždyť by šlo o přímý zásah „politiky“ do sportu.</p><p data-block-key=\"95cfu\">Pokud chce Katar využívat šampionát k tomu, aby propagoval svoje pojetí sexuálních menšin jako neviditelných nebo neexistujících, je ostudou FIFA, že dovolí v takové zemi podobně významnou událost vůbec pořádat. Když už ale převáží ekonomika nad lidskými právy a Katar toto privilegium získá, není možné, aby svou politickou propagandu vnucoval hráčům a fanouškům, kteří na mistrovství dorazili.</p><p data-block-key=\"5t7eh\">Protože k čemu je mistrovství světa, když v něm nemůžete skutečně reprezentovat svou zemi se vším všudy? Na co mají pak být fanoušci a hráči hrdí?</p>\n              "
  },
  {
    "id": 15,
    "link": "/jak-mi-google-prisel-do-rany/",
    "img": "/tmp/images/48377.width-800.jpg",
    "date": "3. 11. 2022",
    "title": "Jak mi Google přišel do rány",
    "perex": "Nestává se každý den, abyste měli možnost zeptat se Googlu na některé věci bez vyhledávače, hezky z očí do očí. A už vůbec se nestává, že byste takovou příležitost měli, právě když na technologického giganta prasknul další globální průšvih.",
    "content": "\n                <p data-block-key=\"hggrs\">Server ProPublica před pár dny zveřejnil <a href=\"https://www.propublica.org/article/google-alphabet-ads-fund-disinformation-covid-elections\">analýzu reklamní činnosti Googlu</a> v&nbsp;neanglicky mluvících regionech v&nbsp;Evropě, Latinské Americe nebo Africe. Největší analýza tohoto druhu v&nbsp;historii ukázala, jak Google umožňuje vydělávat na&nbsp;šíření dezinformací.</p><p data-block-key=\"f8fqf\">Společnost se&nbsp;v&nbsp;minulosti veřejně zavázala k&nbsp;boji proti dezinformacím, analýza přitom odhaluje rozsáhlé umísťování automatické reklamy — a to&nbsp;včetně velkých značek — na&nbsp;webech, které prokazatelně šíří dezinformace o&nbsp;vakcínách a&nbsp;pandemii, klimatické změně či politické dezinformace manipulující místní volby apod. Server ProPublica uvádí příklad z&nbsp;Bosny a&nbsp;Hercegoviny, kde Google provozoval reklamu na&nbsp;dezinformační stránce prominentního politika a&nbsp;bosensko-srbského separatisty zastupujícího platformu, na&nbsp;kterou sama americká vláda uvalila sankce.</p><p data-block-key=\"auhm8\">Ještě křiklavějším aktuálním příkladem je&nbsp;Brazílie, kde představují reklamy Google významný zdroj příjmu pro stránky šířící pochybnosti o&nbsp;integritě volebního systému, které hlásal především — dnes již poražený — prezident Bolsonaro. Analýza nabízí také dlouhý výčet — francouzsky, německy a&nbsp;španělsky hovořících — stránek, které systematicky šíří dezinformace o&nbsp;pandemii COVID-19 či klimatické změně, a&nbsp;kterým Google svými reklamami zajišťuje financování.</p><p data-block-key=\"6v0qa\">Podle analýzy Google umisťuje reklamu do&nbsp;jednačtyřiceti procent z&nbsp;přibližně osmi set online článků identifikovaných Mezinárodní fact-checkingovou sítí Poynter Institut jako šířících dezinformace o&nbsp;pandemii COVID-19. K&nbsp;tomu přidejme až pětinu článků šířících dezinformace o&nbsp;klimatické změně, identifikovaných fact-checkingovou organizací Science Feedback.</p><p data-block-key=\"aqoqq\">Jde o&nbsp;krajně problematický mechanismus, který zajišťuje příjmy provozovatelům dezinformačních serverů i&nbsp;Googlu, zatímco ve&nbsp;společnosti se&nbsp;šíří dezinformace a&nbsp;oslabuje se&nbsp;politický systém demokracie. Analýza ukazuje, že dosavadní proklamace společnosti Google nejsou motivovány snahou pečovat o&nbsp;veřejné zájmy, ale čistě jen obavami ze&nbsp;špatného PR, které logicky hrozí spíše na&nbsp;internetových stránkách v&nbsp;angličtině.</p><h3 data-block-key=\"f5udo\">Newyorské setkání s&nbsp;newspeakem</h3><p data-block-key=\"b00ep\">Shodou šťastných okolností jsem se&nbsp;právě v&nbsp;těchto dnech sešla se&nbsp;zástupci největšího tech-giganta spolu se&nbsp;zástupci OSN v&nbsp;New Yorku, kde jsem na&nbsp;<a href=\"https://www.pirati.cz/tiskove-zpravy/rusko-zneuziva-valku.html\">misi Evropského parlamentu za&nbsp;výbor pro cizí vměšování včetně dezinformací</a>. Dlouhodobě se&nbsp;snažím upozorňovat, jak velký problém pro společnost představují všichni, kteří si&nbsp;na dezinformacích postavili svůj byznys.</p><p data-block-key=\"c44ot\">Je to&nbsp;jednoduché: máte někoho, kdo šíří dezinformace ideologicky — typicky nepřátelské státy, organizace, zkrátka kohokoli, kdo vás chce poškodit. A&nbsp;tito aktéři mnohdy neznají váš specifický národní kontext.</p><p data-block-key=\"upte\">Co zabere v&nbsp;České republice? A&nbsp;umím to&nbsp;dost dobře přeložit? Potřebuji nezbytně nějakou národní „spojku“, šiřitele. Ať už je&nbsp;to sofistikovaný byznys typu Aeronet, nebo exekucemi zatížený pán křičící na&nbsp;kameru svého telefonu. Bez nich by&nbsp;to nešlo.</p><p data-block-key=\"antlu\">A právě zde se&nbsp;otevírá prostor pro online reklamu. Nelze si&nbsp;představovat, že všechny tyhle „byznysmeny“ přímo sponzoruje Ruská federace nebo Čínská lidová republika. Ve&nbsp;skutečnosti je&nbsp;platí naše klikání: někdo přijde na&nbsp;jejich web, kde mají umístěnou reklamu, a&nbsp;poskytovatelé oné reklamy — Google — jim za&nbsp;každé takové oči, které mohly reklamu vidět, zaplatí.</p><p data-block-key=\"9rupo\">Sám Google se&nbsp;pochopitelně snaží regulovat, kde všude reklamu nechá — ostatně i&nbsp;samy inzerenty musí zajímat, vedle jakého obsahu se&nbsp;jejich značka objeví. Žádná firma nechce nabízet svůj produkt vedle článku schvalujícího genocidu…</p><p data-block-key=\"6coic\">Analýza ProPublica nicméně přesvědčivě ukazuje, že v&nbsp;ne-anglicky mluvících zemích to&nbsp;Googlu moc nejde, anebo se&nbsp;ani moc nesnaží — těžko říct, co&nbsp;je horší varianta. Hovoříme přitom o&nbsp;každoročním přísunu milionů dolarů do&nbsp;kapes dezinformátorů na&nbsp;podporu jejich činnosti.</p><p data-block-key=\"do6ra\">Google samozřejmě tvrdí, že „na tom pracuje“ — investuje peníze do&nbsp;mluvčích v&nbsp;inkriminovaných světových jazycích, kteří budou moci kontrolovat algoritmy v&nbsp;jednotlivých jazykových kontextech. Jenže — můžeme si&nbsp;opravdu dovolit tuhle metodu „dvakrát řež, jednou měř“?</p><p data-block-key=\"5npkt\">Zatímco Google „slibuje a&nbsp;zaručuje“, v&nbsp;praxi má jeho fungování každou minutu reálné dopady — jeho neregulovaný byznys negativně ovlivňuje volby, napomáhá radikalizaci společnosti a&nbsp;zasívá v&nbsp;ní chaos a&nbsp;nenávist. A&nbsp;v&nbsp;případě pandemie lze hovořit dokonce o&nbsp;bezprostředních obětech šíření dezinformací.</p><p data-block-key=\"5qtvr\">Zástupcům Googlu jsem na&nbsp;setkání všechna tato čerstvá zjištění připomněla. A&nbsp;doplnila je&nbsp;několika otázkami: Co&nbsp;s&nbsp;tím hodláte dělat? Jak hodláte přeskupit finanční toky, aby Google konečně ukázal, že vnímá tuhle část svého byznysu jako globální celospolečenský problém, a ne&nbsp;jen jako nějaké nedopatření, které zakryje pár bankovek?</p><p data-block-key=\"el37p\">Kdy hodláte přehodnotit svou liknavost v&nbsp;personálních otázkách a&nbsp;přiznáte, že samy algoritmy bez dohledu sice možná efektivně vydělávají peníze a&nbsp;šetří náklady na&nbsp;pracovní sílu, ale také nezohledňují kontexty, nevykazují společenskou odpovědnost a&nbsp;přiživují zásadní společenské, politické i&nbsp;zdravotní krize po&nbsp;celém světě? Odpovědi Googlu přicházely v&nbsp;malém počtu, pomalu a&nbsp;potichu. Nebyly to&nbsp;vlastně ani odpovědi, spíš obecná, formální vyjádření á la&nbsp;„bereme na&nbsp;vědomí“.</p><p data-block-key=\"2m67v\">Nedočkala jsem se&nbsp;ničeho, co&nbsp;by mě jako zástupkyni výboru pro dezinformace od&nbsp;nejsilnějšího online aktéra na&nbsp;planetě jakkoli přesvědčilo. Pokud jde o&nbsp;tak závažnou příčinu šíření dezinformací, neumím se&nbsp;s&nbsp;formálním ubezpečením tohoto typu spokojit.</p><p data-block-key=\"35aub\">Dala jsem tak zástupcům společnosti Google jasně najevo, ať se&nbsp;připraví na&nbsp;to, že budou v&nbsp;dohledné době předvoláni na&nbsp;slyšením před naším výborem. A&nbsp;tam už to&nbsp;bude bez newspeaku.</p>\n              "
  },
  {
    "id": 16,
    "link": "/sifrovani-v-ohrozeni-evropska-komise-se-chysta-hrube-porusit-nase-soukromi/",
    "img": "/tmp/images/48346.width-800.jpg",
    "date": "30. 10. 2022",
    "title": "Šifrování v ohrožení: Evropská komise se chystá hrubě porušit naše soukromí",
    "perex": "Česká verze komentáře, který původně vyšel v deníku Politico. Už i Evropská unie podlehla mýtu, že je možné zachovat naše bezpečí, oslabíme-li právě to, co nás chrání: koncové šifrování.",
    "content": "\n                <p data-block-key=\"bztu3\">Silné koncové (end-to-end) šifrování je&nbsp;stěžejní součástí bezpečného a&nbsp;důvěryhodného internetu. Chrání nás, kdykoli provádíme online transakci, sdílíme zdravotní informace nebo komunikujeme s&nbsp;přáteli a&nbsp;rodinou.</p><p data-block-key=\"34a8m\">Silné šifrování chrání i&nbsp;děti — umožňuje jim bez obav komunikovat s&nbsp;kamarády a&nbsp;rodinnými příslušníky, stejně jako jiným zase umožňuje důvěrně nahlašovat online zneužívání a&nbsp;obtěžování. Zachovává naše osobní data osobními, a&nbsp;naše soukromé konverzace soukromými.</p><p data-block-key=\"frtvc\">Nyní ale tato základní technologie čelí ohrožení ze&nbsp;strany Evropské komise.</p><p data-block-key=\"9n7s0\"><a href=\"https://eur-lex.europa.eu/legal-content/EN/TXT/?uri=CELEX:52022PC0209\">Nová regulace EU</a>, která deklaruje cíl bojovat se&nbsp;sexuálním zneužíváním dětí online, požaduje po&nbsp;internetových platformách, včetně chatovacích aplikací s&nbsp;koncovým šifrováním, jako je&nbsp;Signal a&nbsp;WhatsApp, aby „detekovaly, nahlašovaly a&nbsp;odstraňovaly“ vyobrazení sexuálního zneužívání dětí sdílená na&nbsp;jejich platformách. Pokud by&nbsp;však měly něco takového dělat, musely by&nbsp;platformy automaticky prohlížet úplně každou zprávu — což je&nbsp;proces známý pod anglickým pojmem „client-side scanning“.</p><p data-block-key=\"5oilq\">Nejen že jde o&nbsp;hrubé narušení soukromí — nemáme ani důkaz, že by&nbsp;existovala technologie, která něco takového dokáže dělat účinně a&nbsp;bezpečně, aniž by&nbsp;podrývala zabezpečení poskytované koncovým šifrováním. Ba&nbsp;co hůř, jakkoli je&nbsp;regulace motivovaná bohulibým záměrem, jejím výsledkem bude oslabení šifrování — a&nbsp;tedy méně bezpečný internet pro všechny.</p><p data-block-key=\"fptnu\">Jen před dvěma měsíci <a href=\"https://www.nytimes.com/2022/08/21/technology/google-surveillance-toddler-photo.html\">informovaly The New York Times</a>, že Google identifikoval lékařské fotografie intimních částí chlapcova těla, které pořídil jeho otec v&nbsp;San Franciscu, jako materiál sexuálního zneužívání dětí. Muž přitom poslal fotografie lékaři — s&nbsp;jeho souhlasem — s&nbsp;prosbou o&nbsp;lékařskou radu pro svoje dítě, dočkal se&nbsp;však zablokování svého účtu a&nbsp;stal se&nbsp;předmětem policejního vyšetřování.</p><p data-block-key=\"2kp8h\">Nové regulace by&nbsp;platformám udělovaly právě taková povinná opatření a&nbsp;vynucovaly je&nbsp;poměrně značnými pokutami až do&nbsp;výše šesti procent celosvětového obratu „pachatele“ — což by&nbsp;technologické společnosti motivovalo k&nbsp;přílišné horlivost čistě ze&nbsp;strachu, aby neporušily nová pravidla. Také to&nbsp;značně zvyšuje možnost označování podobných „falešně pozitivních“ výsledků se&nbsp;zničujícími potenciálními důsledky pro životy nevinných lidí.</p><p data-block-key=\"d50ac\">EU přitom současně sama spoléhá na&nbsp;šifrování při ochraně bezpečnosti svých členských států i&nbsp;evropského bloku jako celku. Bezprostředně po&nbsp;invazi Putinova Ruska na&nbsp;Ukrajinu ovládly bezpečně šifrované aplikace statistiky online stahování, když občané Ukrajiny začali stahovat chatovací služby s&nbsp;koncovým šifrováním, aby mohli bezpečně komunikovat s&nbsp;přáteli a&nbsp;rodinou.</p><p data-block-key=\"5s7oj\">Stejně tak i&nbsp;sama Evropská komise vyzvala svoje zaměstnance k&nbsp;používání Signalu, aby zabezpečili svou komunikaci. Se&nbsp;stále agresivnější a&nbsp;nepředvídatelnější ruskou vládou za&nbsp;dveřmi by&nbsp;oslabení šifrování mohlo mít pro bezpečnost Evropské unie katastrofické důsledky.</p><p data-block-key=\"85ls6\">Evropská Pirátská strana souhlasí s&nbsp;tím, že je&nbsp;potřeba dělat víc v&nbsp;boji se&nbsp;sexuálním zneužíváním dětí online, tato regulace ale není cesta. Návrh Evropské unie již kritizovali watchdogové organizace se&nbsp;specializací na&nbsp;ochranu soukromí — ozval se&nbsp;Evropský sbor pro ochranu osobních údajů a&nbsp;Evropský inspektor ochrany údajů. Ty&nbsp;také <a href=\"https://edps.europa.eu/system/files/2022-07/22-07-28_edpb-edps-joint-opinion-csam_en.pdf\">vydaly společné prohlášení</a>, ve&nbsp;kterém volají po&nbsp;změnách v&nbsp;regulaci.</p><p data-block-key=\"jv13\">Organizace označují návrhy Komise jako „vysoce invazivní a&nbsp;nepřiměřené“ a&nbsp;argumentují, že vznesením požadavku, aby digitální platformy oslabovaly šifrování, navržené regulace porušují články 7&nbsp;a&nbsp;8&nbsp;Listiny základních práv Evropské unie — jmenovitě právo respektování soukromého a&nbsp;rodinného života, stejně jako právo na&nbsp;ochranu osobních údajů.</p><p data-block-key=\"510nb\">Poslední návrhy regulací jsou jen poslední v&nbsp;dlouhé řadě snah vlád oslabit koncové šifrování. Byli jsme již svědky volání po&nbsp;tom, aby platformy nechávaly „zadní vrátka“ pro vymáhatele práva, kteří by&nbsp;tak získali přístup do&nbsp;soukromých konverzací. Teď ovšem žádají platformy rovnou o&nbsp;to, aby nás špehovaly.</p><p data-block-key=\"e1pg7\">Evropská unie podlehla mýtu, že je&nbsp;možné zachovat naše bezpečí tím, že oslabíme právě to, co&nbsp;nás chrání. Když ale vytvoříte zadní vrátka pro vymahatele práva, vytvoříte spolu s&nbsp;tím i&nbsp;slabinu v&nbsp;systému pro všechny.</p><p data-block-key=\"4jrnf\">Kriminální gangy a&nbsp;další „zlí“ aktéři budou umět těchto slabin využívat, aby se&nbsp;dostali k&nbsp;soukromým údajům, což může ohrozit národní bezpečnost, nebo třeba prolomit zabezpečení finančních institucí. Umožní jim to&nbsp;páchat podvody a&nbsp;získat přístup k&nbsp;osobním informacím, které budou moci využít k&nbsp;vydírání a&nbsp;obtěžování nevinných lidí po&nbsp;celém světě.</p><p data-block-key=\"e21ss\">A kromě toho je&nbsp;rovněž pro platformy zhola nemožné oslabit šifrování výhradně pro uživatele v&nbsp;rámci Evropské unie — jakákoli redukce bezpečnosti by&nbsp;ovlivnila uživatele digitálních platforem po&nbsp;celém světě. Například v&nbsp;Británii, kde navrhli podobnou legislativu, společnost Whatsapp již naznačila svou ochotu opustit tamní trh, pokud bude nucena oslabit svoje šifrování.</p><p data-block-key=\"d14b4\">To samé by&nbsp;se mohlo stát všude v&nbsp;Evropě — mohli bychom se&nbsp;stát digitální pouští, zcela bez větších platforem, které by&nbsp;byly ochotné plnit evropská pravidla. To&nbsp;by vytvořilo novou překážku pro evropské firmy soupeřící na&nbsp;globálních trzích.</p><p data-block-key=\"6l1e8\">Teprve před pár dny, 21. října, se&nbsp;spojila koalice organizací občanské společnosti, představitelů byznysu, bezpečnostních expertů a&nbsp;obhájců svobodného internetu, aby oslavila druhý <a href=\"https://www.globalencryption.org/2022/06/global-encryption-day-2022/\">Global Encryption Day</a>, a&nbsp;postavila se&nbsp;tak za&nbsp;šifrování všude tam, kde je&nbsp;v&nbsp;ohrožení — od&nbsp;Brazílie a&nbsp;Indie přes Británii až po&nbsp;náš domov zde v&nbsp;Evropské unii. Je&nbsp;zapotřebí, abychom se&nbsp;přidali.</p><p data-block-key=\"a1ilm\">Všichni si&nbsp;přejeme internet, který bude bezpečný pro každého. Ale oslabit šifrování naši bezpečnost nezvýší, a&nbsp;rozhodně neuchrání děti před zneužíváním. Můžeme se&nbsp;však spolehnout, že se&nbsp;všichni staneme zranitelnějšími.</p>\n              "
  },
  {
    "id": 17,
    "link": "/jak-prezit-v-online-prostoru-ii-aneb-nesnesitelna-lehkost-kliknuti/",
    "img": "/tmp/images/20220912-DSC_9578_1.width-800.jpg",
    "date": "12. 9. 2022",
    "title": "Jak přežít v online prostoru II. aneb Nesnesitelná lehkost kliknutí",
    "perex": "V první části článku jsem se věnovala tomu, jak si můžete zabezpečit svoje účty. V další části tohoto seriálu bych se ráda zaměřila na nástrahy, kterým se nevyhnete ani s neprolomitelným heslem. A zajímat nás budou tři pojmy: podezřelé přílohy, phishing a ransomware. Nebojte se cize znějících slov a pojďme na to!",
    "content": "\n                <p data-block-key=\"j9dze\"><b>Bacha na ZIP!</b><br>Tohle je situace, v níž se ocitla většina vlastníků e-mailu ještě pár let zpátky (nyní už většinu zachytí spam filtry, ale pořád to je extrémně rozšířená hrozba). Přijde e-mail. Od někoho, koho sice neznáte, ale e-mailová adresa nevypadá nijak nestandardně, předmět je také smysluplný, text e-mailu neobsahuje chyby… Až v závěru sdělení přichází odkaz k příloze. A tady by se měla rozsvítit kontrolka.</p><p data-block-key=\"1t3u1\">E-mailové přílohy jsou efektivním způsobem, jak dostat virus do vašeho zařízení, aniž by útočník musel luštit heslo. Myslete na to, že vaše e-mailová schránka je v něčem ještě zranitelnější, než schránka, kterou máte na vratech směrem do ulice. Nejen, že vám do ní může kdokoli šoupnout cokoli, co se tam vejde, ale v případě e-mailu se vám může takto může dostat i přímo do domu. A klíčem k vašim datovým útrobám je právě příloha.</p><p data-block-key=\"9g51a\">Doporučení hovoří jasně. Přílohy bychom měli otevírat pouze v případě, kdy je očekáváme, případně pokud zcela důvěřujeme jejich odesílateli. Držet se striktně tohoto pravidla znamená udělat asi nejdůležitější krok k prevenci napadení vašeho počítače tímto typem virů.</p><p data-block-key=\"fhklv\">Typicky podezřelou přílohou je ta, která obsahuje tzv. spustitelné přílohy (typicky <b>.exe</b>), po jejichž rozkliknutí se spouští program. Vztyčený prst bychom si měli představit i u příloh, které obsahují soubory se starší verzí Wordu nebo Excelu (<b>.doc</b>, <b>.xls</b>) a také uzavřený balíček různých souborů (např. <b>.zip</b>). I po tomto výčtu si však připomeňme, že zavirovat lze prakticky cokoli, a proto je důležité být vždy opatrný. A připomenout si pokaždé první pravidlo:</p><p data-block-key=\"44jsu\">Očekávám nějaký soubor? Píše mi někdo, koho znám? Dává smysl, aby mi posílal přílohu?<br></p><p data-block-key=\"2ndev\"><b>Rybolov</b><br>Tzv. „<b>phishing</b>“, neboli rybolov (od anglického fishing, akorát s počátečními písmenky odkazujícími na hackování telekomunikací – <b>phreaking</b>), je podvodná praktika, jejímž účelem je od uživatelů získat jejich citlivé osobní či přihlašovací údaje. Typicky se takové zprávy, telefonáty i e-maily tváří, že jsou od služeb, které využíváme (např. od banky).</p><p data-block-key=\"6fl5i\">Sugestivním způsobem nás nabádají, abychom klikli na přiložený odkaz a přihlásili se. Je důležité na takové odkazy neklikat – a pokud kliknete, tak nic nevyplňujte! V zahraničí už řádí phishing i přes telefonáty. To k nám ještě chvíli poputuje, ale pokud po vás kdokoli chce celé heslo, vsaďte boty na to, že mu rozhodně nepatří. Seriózní instituce, jako je vaše banka, by vás nikdy nevyzvala k tomu, abyste absolvovali takto rizikovou cestu přes e-mail, ale vždy by vás vedle přes standardní zabezpečené domény.</p><p data-block-key=\"7qq1s\">A jak typický phishing poznáme?</p><ol><li data-block-key=\"f7eu0\">Zpráva má zahraniční původ, text obsahuje chyby a nedostatky.</li><li data-block-key=\"c40cm\">Odesílatel má podezřelý formát e-mailové adresy – proto ji vždy zkontrolujte.</li><li data-block-key=\"5pkic\">Univerzální oslovení. Hodně bank i institucí se snaží obejít phishing tak, že vás oslovuje zásadně jménem, kterým jste se u nich zaregistrovali. Na „Váženou paní“ si tedy dejte spíše pozor.</li><li data-block-key=\"4k5bl\"> Na první pohled důvěryhodný odkaz v těle e-mailu může obsahovat záměrný překlep, který vás po rozkliknutí dostane na jinou stránku. Proto je důležité kontrolovat adresu odkazů. To uděláte tak, že bez kliknutí (!) umístíte myš nad text odkazu. V levém dolním rohu obrazovky uvidíte text odkazu.<br>Útočník nás v textu výslovně nabádá ke kliknutí na odkaz nebo k vyplnění nějakých odkazů, často s apelem na časovou tíseň. Takhle nevypadá seriózní elektronická komunikace – pokud cítíte tlak, zastavte celý proces.<br></li></ol><p data-block-key=\"2cmv9\"><b>Únosci osobních dat</b><br>Dalším slovem, na které byste si měli dávat pozor, je „<b>ransomware</b>“. Jde o druh záškodnického programu, který po vniknutí do systému zašifruje cenná data či zablokuje funkce systému, načež slíbí, že obsah znovu zpřístupní po zaplacení „výkupného“. Často takovým útokům podléhají nemocnice, jelikož je u nich vysoká pravděpodobnost, že výkupné zaplatí – protože jinak budou platit lidskými životy. To ale neznamená, že to nemůže postihnout jednotlivce, nebo menší firmy. Jak jsem psala v úvodním článku ke kampani <a href=\"https://neklikat.eu/\"><b>NEklikat</b></a>, kořist z vás dělají vaše aktivity v online prostoru, ne vaše finanční či jiná zajímavost.</p><p data-block-key=\"9leeg\">Pokud jste byli napadeni ransomwarem a neposkytujete služby v rámci kritické infrastruktury, obraťte se na policii a hlavně nic neplaťte. Útočník má pravděpodobně již trvalý přístup do vašeho systému a nic jako „vytažení ze zásuvky“ nefunguje. Vaší nejlepší obranou je mu zatnout tipec v trestním řízení. A samozřejmě – dodržujte všechny výše uvedené tipy pro to, aby se k vám ransomware vůbec nedostal!</p><p data-block-key=\"8p4df\"></p><p data-block-key=\"f04hq\"><b>Krysa</b><br>Zkratka <b>RAT</b> (anglicky „krysa“) označuje skupinu virů, které umožňují útočníkovi převzít kontrolu nad vaším zařízením. Typickým (a obávaným) příkladem je zpráva od útočníka, že přes vaši webkameru získal vaše intimní záběry a vyhrožuje jejich zveřejněním, pokud nedostane zaplaceno. Co teď?</p><p data-block-key=\"536tm\">První myšlenku v této stresové situaci věnujte vědomí, že <b>na 99 % jde o tzv. bluff</b>, tedy že útočník žádná data ve skutečnost nemá. Útočníci si rádi hrají s psychikou svých obětí, a tohle je snadná cesta, jak se méně zkušenému uživateli či uživatelce dostat pod kůži. Platí tedy stejné doporučení jako v případě ransomwaru: nic neplatit! A pokud máte i mimo struktury policie dostupného IT specialistu, nechte si zkontrolovat počítač, zda v něm krysu skutečně máte.<br></p><p data-block-key=\"14aih\"><b>Nesnesitelná lehkost kliknutí</b><br>A ještě pár obecnějších tipů závěrem.</p><p data-block-key=\"9ofur\">Pro volně dostupné odkazy, na které se chystáte klikat, platí v zásadě stejné prvotní doporučení, které se v těchto tématech vrací tak často, že se dokonce promítlo do názvu mojí kampaně: NEKLIKAT! A než na odkaz kliknete, nahlédněte na jeho text pomocí myši (viz výše). Pokud navíc začíná web HTTPS a nikoli HTTP, je zabezpečený protokolem.</p><p data-block-key=\"6otir\">Myslete také na pravidelné aktualizace vašich zařízení. Opatřete svá zařízení antivirovým programem a neodkládejte jeho aktualizace. A pravidelně zálohujte svá data.</p><p data-block-key=\"4hnp9\">Dávejte pozor na závadné aplikace. Poznáte je třeba podle toho, že si nezvykle často vynucují výjimky, které odůvodňují jako nezbytné pro jejich fungování. Instaluje si svoje aplikace pokud možno jen z ověřených online obchodů. Není od věci věnovat před instalací nějaký čas pročítání recenzí ostatních uživatelů – ovšem myslete také na to, že aplikace může obsahovat recenze od falešných profilů!</p><p data-block-key=\"2b6tu\">Jednoduše řečeno – čím méně aplikací pustíte do svého zařízení, tím lépe.</p>\n              "
  },
  {
    "id": 18,
    "link": "/jak-prezit-v-online-prostoru-i/",
    "img": "/tmp/images/20220829-DSC_9545_1.width-800.jpg",
    "date": "30. 8. 2022",
    "title": "Jak přežít v online prostoru I.",
    "perex": "46letý muž z Kolínska před pár týdny rozklikl reklamu, která lákala na rychlé zhodnocení peněz. Zástupce podvodné společnosti z něj posléze vymámil vzdálený přístup k jeho smartphonu. A odtud podvodník provedl 20 plateb. Muž přišel o 2,5 milionu korun.",
    "content": "\n                <p data-block-key=\"8xndr\">Zatímco i česká společnost plošně a překotně přesouvá většinu svých pracovních i volnočasových aktivit do online prostoru, kyberbezpečnost je u nás pořád neprobádanou a podceňovanou oblastí. Na to, kolik našich životně důležitých informací, dat a prostředků je dostupných online, přistupujeme až příliš často k našemu pohybu po Internetu, jako by šlo o bezpečný prostor, kde se všechno děje <b>„jen jako“</b>. (O tom, proč jste pro „lovce dat“ všeho druhu zajímaví, i když vám přijde, že žijete úplně normální život, jsem psala ve dvoudílném seriálu <a href=\"https://gregorova.eu/proc-by-nekoho-zajimala-pri-utoku-moje-data-cast-1/\">zde</a> a <a href=\"https://gregorova.eu/proc-by-nekoho-zajimala-moje-data-cast-2/\">zde</a>.)</p><p data-block-key=\"7pvo0\">A tak zatímco začínáme na politické úrovni rozpoznávat, že výhrůžka smrtí na Internetu je stejně závažným zločinem jako z očí do očí, v běžném životě další a další lidé poznávají bolestným způsobem, že i v online prostoru jsme náchylní na podvody, krádeže identity a další zločiny. Jednou z věcí, kterou bych chtěla svou letní kampaní <a href=\"https://neklikat.eu/\"><b>NEklikat</b></a> předat co největší části české veřejnosti, jsou snadné, praktické tipy, jak svůj pohyb v online prostoru trochu zabezpečit.<br></p><p data-block-key=\"6srio\"><b>Heslo je základ (online) státu!</b><br>Nebožákovi z Kolínska by změna hesla již peníze nezachránila, to, co vás ale v této části článku chci naučit, je obecný přístup k tomu, jak moc si dávat pozor na <b>cizí přístup</b> do vašeho telefonu. Je třeba se naučit, že přístup k vašim datům a potažmo heslo je čistě vaše osobní věc, ke které by neměli mít přístup ani vaši kolegové, ani blízcí.<br></p><p data-block-key=\"el54j\">Heslo:<br><b>1.</b> Nikdy s nikým nesdílejte. A pokud to z nouze uděláte, hned poté ho změňte.<br><b>2.</b> Nikdy nikam nepište.<br><b>3.</b> Obměňujte ho alespoň dvakrát za rok. Na úniky z databází třeba Facebooku se nemusí i měsíce přijít.<br><b>4.</b> Snažte se používat na každé službě jiné. Opět, pokud odněkud vaše heslo unikne, nebudou ohrožené i všechny vaše další aplikace, vč. bankovnictví.<br></p><p data-block-key=\"dspkc\">Heslo by mělo mít několik klíčových náležitostí, které komplikují hackerům jeho prolomení:<br><b>1.</b> Mělo by být alespoň 12 znaků dlouhé.<br><b>2.</b> Mělo by kombinovat velká i malá písmena, přičemž velkým by nemělo začínat.<br><b>3.</b> Mělo by obsahovat čísla, nemělo by ale jít o čísla, která jsou s vaší osobou snadno spojitelná (data narození, adresy apod.)<br><b>4.</b> Mělo by obsahovat alespoň jeden speciální znak, k jehož zápisu je třeba stisknout více kláves.<br></p><p data-block-key=\"1se8c\">Tyto 4+4 kroky by se měly stát základní výbavou při práci s heslem bez výjimky každého z vás. Spolu s experty jsme si vyzkoušeli, že absence kteréhokoli z těchto pravidel umožňuje i hackerovi nejnižší kategorie prolomit vaše heslo v řádu zlomků vteřiny.<br></p><p data-block-key=\"jinv\">Kde je to možné, snažte se nastavit tzv. <b>dvoufázové ověřování</b> (typicky pomocí SMS kódu s jednorázovou platností). Pro snazší práci s větším počtem hesel doporučujeme nikoli hesla ukládat v prohlížeči, ale používat specializovaného správce hesel (ne však pro ta úplně nejzásadnější hesla, jako je bankovní účet nebo e-mail). Doporučeným správcem hesel je třeba <b>KeePass</b> – jedná se totiž o prověřenou nekomerční službu a Evropská unie provádí jeho pravidelný audit.<br></p><p data-block-key=\"33rru\">Další cestou, jak svou správu hesel celkově zabezpečit, je založení jednotné elektronické identity s pomocí služby <b>MojeID</b>. Služba je zdarma a pomocí jediného jména a hesla se s ní lze přihlásit na více webů – e-shopy, knihovny, dopravní podniky atd. (MojeID si lze založit např. na Czech POINTu přes datovou schránku, a jedná se o bezpečnou službu, kterou provozuje sdružení CZ.NIC, správce tradiční české domény „.cz“ a partnerem je přímo Národní úřad pro kybernetickou bezpečnost.)<br></p><p data-block-key=\"9r32r\"><b>Stát se svým telefonem</b><br>Sami jistě na vlastní kůži zakoušíte, jak se váš chytrý telefon stal vaší prodlouženou rukou v online prostoru, ať už jde o práci nebo osobní život. Zařízení se díky tomu stává branou k vašim nejcennějším údajům – de facto k celému vašemu životu. Právě s takovým vědomím se musíme naučit přistupovat k jeho zabezpečení. <b>PIN kód</b> je pořád standardem, stále více se ovšem doporučují moderní způsoby odemykání, které více odráží vaši osobu – buďto <b>jedinečné gesto</b>, anebo ještě lépe, přímo <b>otisk prstu</b>, samozřejmě v kombinace s PIN kódem.<br></p><p data-block-key=\"dnsls\">Pokud je vaše zařízení nenabízí, zaměřte svou pozornost na skutečně kvalitní PIN. Ten by měl obsahovat alespoň 6 čísel. A vyhněte se opět zjevným kombinacím, posloupnostem nebo variantám snadno dohledatelným k vaší osobě (datum narození vás, bližních).<br></p><p data-block-key=\"dj5fh\">A co pokud svoje stěžejní zařízení ztratíte? Známe se – proto je ideální prevence, např. pomocí <b>šifrování obsahu</b>. Některé značky dnes nabízejí možnost smazání dat na dálku, případně sledovat polohu ztraceného/ukradeného zařízení.<br></p><p data-block-key=\"en25t\">V dalším dílu se zaměřím na další zařízení, kterým se všichni běžně připojujeme k online prostoru, tedy osobní počítač. A s tím související e-maily, které jsou pořád pro většinu populace stěžejním zdrojem pracovní i osobní komunikace – a jsou tak oblíbeným rejdištěm nejen dezinformátorů, ale i všemožných kyberzlodějů.</p>\n              "
  },
  {
    "id": 19,
    "link": "/zakonem-o-cipech-vstupuje-eu-do-globalniho-zavodu-v-klicovem-odvetvi/",
    "img": "/tmp/images/flag-2608475_1280-768x512.width-800.jpg",
    "date": "21. 8. 2022",
    "title": "Zákonem o čipech vstupuje EU do globálního závodu v klíčovém odvětví",
    "perex": "EU má ambice nasednout do rozjetého světového vlaku vývoje a výroby čipů. Krize posledních let, způsobená pandemií, válkou na Ukrajině i dalšími faktory, ukazuje, nakolik jsou čipy kritickou surovinou civilizovaného světa. Cílem by však nemělo být závod vyhrát, ale stát se alespoň strategicky soběstačným.",
    "content": "\n                <p data-block-key=\"i5pwl\">Už nějaký ten čas není sporu o tom, že počítačové čipy jsou a zůstanou základem globální ekonomiky 21. století. V podstatě každý moderní produkt či služba jsou – přímo či nepřímo – umožněny čipy a jejich výpočetním výkonem. Není tedy žádným překvapením, že vyspělé světové ekonomiky závodí o to, kdo bude v tomto odvětví lídrem. Tchai-wan, Jižní Korea, Čína a USA již vyhlásily ohromné investice, tučné výzkumné granty, finanční pobídky i daňové srážky. Globální závod je zkrátka v plném proudu.</p><p data-block-key=\"1jmhu\">A Evropská unie vstupuje do tohoto rozjetého vlaku tzv. zákonem o čipech (celým názvem Nařízení o rámci opatření pro posílení evropského ekosystému polovodičů), představeným Evropskou komisí na začátku roku. Jeho cílem je zdvojnásobit produkci čipů v EU až na pětinu světového trhu – a učinit nás takto méně zranitelnými vůči šokům v zásobování, ale případně třeba i vůči možné budoucí vojenské konfrontaci mezi Čínou a Západem.</p><p data-block-key=\"1anat\">Pokud vás zajímá detailní pozadí toho, kde všude čipy využíváme, kdo jsou světové producentské špičky a proč jich je stále už mnoho měsíců nedostatek, pusťte si <a href=\"https://www.youtube.com/watch?v=sjLsn9zC8MQ&amp;t\"><b>video</b></a>, v němž krizi na trhu vysvětluji.</p><h2 data-block-key=\"avm0i\"><b>Jak si to EU představuje</b></h2><p data-block-key=\"bs6gg\">Komisní návrh zákona, respektive nařízení, má tři hlavní aspekty:</p><ol><li data-block-key=\"fu6mb\">Chceme podporovat výzkum a vývoj a stavět na naší mimořádné síle v oblasti inovací.<br>2. Vytvoříme právní pravidla, která umožní vládám a institucím EU dotovat špičkovou výrobu.<br>3. Zavedeme prvky ochrany proti náhlým přerušením dodavatelského řetězce, které jsme si mohli vyzkoušet během pandemie koronaviru.</li></ol><p data-block-key=\"amlfr\">Klíčovým cílem zákona je překlenout propast mezi výzkumem polovodičů – tedy oborem, v němž je EU světovým lídrem –, a trhem, kde nás ve výrobě předstihují Tchai-wan, Jižní Korea, Čína, Spojené státy americké… V podstatě úplně všichni.</p><p data-block-key=\"fjop5\">Evropská komise zatím plánuje vyčlenit 11 miliard eur z veřejných prostředků na výzkum, designování a výrobu polovodičů s cílem získat dalších 43 miliard eur z veřejných a soukromých investic do roku 2030. A to patří mezi těmi, kdo rozjíždí své investice (lídry v ambicích jsou Spojené státy americké a Spojené království), mezi ty nejskromnější. Postavit jedinou továrnu by mohlo stát 5 až 20 miliard euro, a ta přitom může zastarat klidně i v horizontu pěti let. Pokud tedy chceme přitáhnout soukromé investory do Evropy, je nutné jim vytvořit adekvátní prostředí pro investice. Ve zkratce: bez nich se zde čipy vyrábět nezačnou, veřejné peníze nejsou schopné tak velké projekty utáhnout.</p><h2 data-block-key=\"12rfe\"><b>Jaké v závodě nasadit tempo?</b></h2><p data-block-key=\"9gvbe\">Osobně se domnívám, že by Evropská unie při zacílení investic měla využít především našich jedinečných globálních výhod a nepokoušet se konkurovat asijským gigantům v hromadné výrobě nejběžnějších čipů. EU v současnosti drží pouze desetinu celosvětové produkce čipů. Ovšem v některých klíčových oblastech tohoto komplexního globálního průmyslu jsme světovými lídry:</p><p data-block-key=\"m0uj\">Nizozemská společnost <b>ASML</b> má například celosvětový monopol na strojní zařízení pro výrobu čipové litografie.</p><p data-block-key=\"7bh25\">Belgické výzkumné a vývojové centrum <b>IMEC</b> je celosvětovým lídrem v oblasti špičkového výzkumu.</p><p data-block-key=\"7o7ra\">Německá společnost <b>Aixton</b> zase dodává životně důležité chemikálie nezbytné pro výrobu čipů.</p><p data-block-key=\"2ippq\">Zákon o čipech proto musí posílit (a ideálně ještě vylepšit) naši vedoucí pozici v těchto a dalších klíčových oblastech.</p><p data-block-key=\"bibvj\">V následujících měsících bude Evropský parlament projednávat finální podobu zákona o čipech s kolegy v Radě EU. Jako odpovědná europoslankyně za svou politickou skupinu ve <b>Výboru pro mezinárodní obchod (INTA)</b> se při vyjednávání zaměřím na naše silné stránky ve výzkumu a vývoji, tedy oblastech, ve kterých jako lidstvo skutečně balancujeme na samé hranici technologických možností. Zde jsme lídry.</p><p data-block-key=\"1rdhc\">Úplná průmyslová nezávislost v síti specializovaných výrobců globálního čipového průmyslu není dosažitelná. Zajištění pákového efektu je však otázkou strategické soběstačnosti i budoucího růstu.</p><p data-block-key=\"3ql5k\">A hlavně, buďme si jistí – nekonkurovat už dávno není možnost.</p>\n              "
  },
  {
    "id": 20,
    "link": "/proc-by-nekoho-zajimala-moje-data-cast-2/",
    "img": "/tmp/images/web.width-800.png",
    "date": "4. 8. 2022",
    "title": "Proč by někoho zajímala moje data? Část 2.",
    "perex": "„Data jsou cennější surovinou než ropa,“ říká se už nějakou dobu. A kdo že stojí zrovna o vaše nákupní zvyklosti, pozornost na webu nebo čas u příspěvku? Inu, všichni.",
    "content": "\n                <p data-block-key=\"ogwlo\">Jak jsme si popsali v první části <a href=\"https://blog.aktualne.cz/blogy/marketa-gregorova.php?itemid=43141\">článku</a>, vaše data zajímají množství útočníků především ve chvíli, kdy si je nechráníte, protože se tím stáváte nejdostupnější kořistí na trhu.</p><p data-block-key=\"dt3qo\">Je tu ale ještě další skupina osob, pro něž jsou vaše data to nejcennější na trhu, ať už si je chráníte jakkoli. Stačí, že jste se byť jednou přihlásili do online prostoru – a jste jejich.</p><h2 data-block-key=\"ed3mi\"><b>I vaše data jsou především surovinou</b></h2><p data-block-key=\"9mhp9\">Velké digitální společnosti, které mají celý svůj obchodní model založený na tom, že díky objemu dat, který mají k dispozici, jsou schopny poskytovat inzerentům relevantní predikce vašeho nákupního a spotřebitelského chování. Jim je v podstatě jedno, jestli jíte maso, nebo jste přesvědčení vegani, či je pro vás nákup masa otázka peněz. Komu to ale jedno vůbec není, jsou ty firmy, které vám pak skrze reklamu chtějí nabídnout své exkluzivní sušené maso, rostlinné produkty s masovou příchutí, nebo vás chtějí oslovit příjemnou slevou těsně po vaší výplatě. A ty jsou ochotny v součtu dát Googlu, Facebooku (resp. Metě) i dalším aplikacím miliony korun měsíčně, jen aby vás sledovaly.</p><p data-block-key=\"2qjnp\">Cokoli napíšete do Google vyhledávače nebo řeknete svým chytrým asistentům, jako je Alexa, Siri a Google; cokoli lajkujete, sdílíte na sociálních sítích; cokoli probíráte v nezabezpečených chatech; kdekoli se pohybujete s mobilem v kapse; na co se na stránce díváte trochu déle; tohle všechno a mnohem více jsou data, která jsou o vás neustále ukládána a analyzována tak, aby pak z těchto datových bodů byl vytvořen váš typický obraz.</p><p data-block-key=\"5sbqf\">A vězte, že naprostá většina z nás není nijak výjimečná, co se týče spotřebního chování. Někde bydlíte, někde pracujete. Jezdíte autem, na kole, MHD, po cestě možná máte Mekáč, možná nějaké nákupní centrum, které vás rádo osloví, ať nakoupíte příště u něj. Máte nějaké koníčky, něco, co vás baví. Ta pěkná Harry Potter kabelka se vám objevila na displeji mobilu už potřetí, možná prozkoumáte, jestli ji nemají i v jiné barvě. Klik. Ty slevové kuponky přece nenecháte propadnout, tak zítra zajdete do toho KFC, co máte kus od práce. Klik. Včera jste se bavil s kamarádem o dovolené a podle této reklamy jsou teď zpáteční letenky na Kanáry za hubičku. To je určitě znamení. Klik.</p><p data-block-key=\"11d51\">Firmy mají naši polohu, naše zájmy, naše touhy i naše obavy. Zadarmo. Jasně, využíváme jejich sociální síť. Ale je to dostatečná odměna za doslova otisky našich životů v digitálním prostoru, na nichž všechny ty firmy bohatnou? Dříve se říkalo, že pokud je něco zadarmo, jste vy ten produkt. Podle autorky knihy <a href=\"https://www.databazeknih.cz/knihy/vek-sledovaciho-kapitalismu-zapas-o-budoucnost-lidstva-na-nove-hranici-moci-487747\">Sledovací kapitalismus</a>, Shoshany Zuboff, už nejsme ani tím produktem; jsme pouze surovinou pro ty skutečné produkty.</p><h2 data-block-key=\"7odc1\"><b>Proč mi to má vadit?</b></h2><p data-block-key=\"5u52b\">Nu dobrá. Víme, co a proč se s těmi daty děje. Ale proč by vlastně někomu mělo vadit, že firmy bohatnou? Aspoň podporují ekonomiku, mají ostatně zaměstnance. A co na tom, že mám lepší reklamu? Některé ty věci opravdu potřebuji a mám pak snazší se dostat k dobré nabídce. Pokusím se vám shrnout ve třech bodech, proč k tomuto obchodnímu modelu nepřistupovat flegmaticky:</p><p data-block-key=\"9gjrl\">1. My žijeme v demokracii. Volíme si své zástupce, politiky, ti vůči nám mají nějakou odpovědnost. Globální korporace ale mají odpovědnost pouze a jen vůči svým investorům, a jejich zákazníky (“voliči”) jsou inzerenti. My jsme jen ti poskytovatelé suroviny, dat. To znamená, že naše data nejsou těmito společnostmi chráněná. Ano, existují různé zákony, evropské GDPR v tomto například dělá skvělou práci. Digitální giganti, navíc sídlící mimo Evropu, je ale ne vždy dodržují; nemají k tomu sebemenší důvod. Zní to jako abstraktní problém? V Americe se nedávno stal realitou: kdy po zrušení rozsudku o zákazu potratů menstruační aplikace vydávaly prohlášení, že pokud je stát osloví, tak data o uživatelkách prostě vydají, je takové problémy vůbec nezajímají a nemají zájem na tom se tahat po soudech. Nikdy nevíte, komu je firma ochotna vaše (klidně citlivé a osobní) údaje přeprodat, nebo právě z touhy po tom mít klid dokonce jen tak dát.</p><p data-block-key=\"dmmj8\">2. Zastavme se ještě u té teze o demokracii. Kdyby nám někdo vběhl při volbách za plentu a vnucoval nám jeden konkrétní lístek jedné strany, tak ho nejen z místnosti vyhodí, ale bude čelit závažným obviněním z porušování ústavního práva na svobodnou a tajnou volbu. Jak nám ukázal skandál <a href=\"https://www.youtube.com/watch?v=cht5x51n7no&amp;t\">Cambridge Analytica</a>, jen díky našim volně se povalujícím datům v online prostoru byla jedna mocenská skupina a firma schopna ovlivnit hned několik voleb, mezi ty nejznámější patří americké prezidentské volby v roce 2016 a referendum o Brexitu v témže roce. Ano, Meta už slibuje, že to se stát nemůže. Ano, ne tak snadno, a ne zadarmo. Data na to ale stále firmy mají.</p><p data-block-key=\"96i99\">3. V neposlední řadě jde o další využití, které mají data: trénování a zpřesňování umělé inteligence. A ačkoliv se to může zdát jako něco záslužného pro rozvoj lidstva, pokud se bavíme o západních společnostech (samozřejmě, s výhradami, ale také demokratickou kontrolou), pak je to něco přímo děsivého v případě autoritářské Číny. Její firma ByteDance, provozující TikTok, je čínským zákonem zavázána data o uživatelích komunistickému režimu předávat. A možná vy nejste v pozici, aby vás v budoucnu Číňané chtěli vydírat (ačkoli dle uniklých dat to plánují dělat, například vůči západním soudcům a politikům); ale i díky vašim datům na TIkToku se čínská UI zlepšuje. A taková lepší čínská UI pak třeba snáz detekuje protirežimní postoj, nebo Ujgura, kterého je nutné poslat do koncentračního tábora, nebo kohokoli, kdo se netváří dost šťastně.</p><p data-block-key=\"1pk1\">Co s tím vším? Nikdo vás nežádá vracet se zpátky na stromy. To, oč se snažím ve své kampani <a href=\"https://neklikat.eu/\">NEklikat</a>, je především osvěta. Abyste o důvodech i hrozbách alespoň věděli. Ano, bylo by skvělé, pokud byste si smazali TikTok, přestali nekonečně scrollovat, nainstalovali si pár blokátorů reklamy (tzv. AdBlockers) a přijímali na webech vždy jen nejnutnější cookies. Pokud to však neučiníte, bude stačit, když si budete vědomi toho, že i na vašich datech spoustě lidem záleží, a jaké z toho mají benefity. A s tímto vědomím se rozhodujte, co všechno jim chcete poskytovat.</p>\n              "
  },
  {
    "id": 21,
    "link": "/proc-by-nekoho-zajimala-pri-utoku-moje-data-cast-1/",
    "img": "/tmp/images/phishing-g9b37ee860_1280.width-800.jpg",
    "date": "26. 7. 2022",
    "title": "Proč by někoho zajímala při útoku moje data…? Část 1.",
    "perex": "Naše vlastní bezpečnost není na první dobrou moc záživné téma. Všichni občas (a rádi) děláme věci, které nejsou bezpečné, i když víme, že nejsou bezpečné. A neradi si do toho necháváme mluvit. Ať už je to lezení po skalách ve starých teniskách, nedbaje rad zkušených horalů. Nebo kouření, i když každá krabička na vás doslova řve, co svému nebohému tělu i okolí děláte. Podobnou lehkovážnost projevujeme, když používáme stejné heslo na všechny účty, které máte. Protože kdo si to má pamatovat…",
    "content": "\n                <p data-block-key=\"oyagh\">V online prostoru se nám naše ignorace reálných hrozeb může brzy vrátit dvojnásob. Internet je přece o svobodě, říkáme si. Žádné hranice, vlažná pravidla, snadná anonymita. Na internetu jako by všechno bylo „ne úplně doopravdy“, jako bychom si tam mohli více méně dělat, psát, sdílet a vymýšlet, co se nám zachce. Bůhví, kde se tenhle virtuální svět nachází, určitě ale někde daleko od reálného světa, daleko ode mě, aby mi to mohlo nějak uškodit, našeptává nám často naše zrádná intuice.</p><p data-block-key=\"bqbad\">A dosavadní veřejná debata jako by tuto intuici jen dál přiživovala: každý den ve zprávách slyšíme, co se komu přihodilo v offline světě, ať už jsou to nehody, nemoci nebo i fyzické krádeže. Takřka však neslyšíme příběhy o zničených životech lidí, kteří se stali obětí některého ze stále sofistikovanějších a nebezpečnějších kyberzločinů.</p><p data-block-key=\"eu01p\">Představujete si takové incidenty jako zápasy elitních hackerů s vlivnými lidmi, tedy jako něco ze špionážního filmu? Něco, co se vás netýká? Však, koho by asi tak mohla zajímat zrovna  vaše data, že? Tak v tom případě doporučuji <a href=\"https://neklikat.eu/\">NEklikat</a>, ale číst dál…</p><p data-block-key=\"f9r2f\"><b>Vaše data jsou dostupná</b></p><p data-block-key=\"ciqj5\">Nebezpečí je v online prostoru všudypřítomné – kyberšikana, krádež identity, krádež peněz z bankovního účtu, ošálení člověka k poslání peněz na cizí účet, až po vydírání skrz ukradené soukromé informace.</p><p data-block-key=\"65m3i\">„Ale proč by si někdo vybral zrovna mě,“ říká si většina, „jsem obyčejný člověk, nikdo nebezpečný mě nezná.“ Vaše data a online přítomnost je však zajímavá hned pro dvě skupiny, a pro každou z jiného důvodu: jedni na vaše data cílí proto, že jsou dostupná; a druzí už proto, že jakákoli data jsou pro jejich byznys nejcennější surovinou 21. století. V první části dvoudílného článku nás bude zajímat první případ. </p><p data-block-key=\"8hcd2\">Pokud vaše firma nenalila do svého zabezpečení velké peníze; nebo internet prakticky nepoužíváte; anebo nepatříte mezi nadměrně informované uživatele o nástrahách online světa a bedlivě nenásledujete všechny poučky – jste pro útočníky zajímaví už tím, že jste nejsnazší kořistí v lovišti.</p><p data-block-key=\"eoe2c\">Kolikrát nám jen přišla od nějakého přítele na Facebooku zpráva, kde nás prosí o telefonní číslo. Nebo nám posílá odkaz, na který se „určitě musíme podívat“. Pro opatrnější z nás mohou být takové zprávy varovnou kontrolkou, která nás vyzývá odepsat a zeptat se „A proč to číslo potřebuješ?“, respektive „A co pod tím odkazem najdu?“.</p><p data-block-key=\"ai0ch\">Je ale více než pochopitelné, pokud prostě dobrému kamarádovi důvěřujete – a kliknete. A ukáže se, že vám ve skutečnosti ten dobrý kamarád nic neposlal. Akorát předtím sám kliknul na něco, na co neměl, a virus se začal šířit na všechny jeho kontakty. A takhle dál a dál.</p><p data-block-key=\"cng31\">Možná máte ve svém okolí i někoho, kdo propadl přímo podvodné zprávě, nebo viru. Jistě, „vyhráli jste v loterii“ nebo „dědíte po nigerijském princi“ jsou e-maily, které nás spíše pobaví, než přesvědčí. Pokud vám ale vaše banka pošle výzvu ke kontrole přihlašovacích údajů, protože „váš účet byl napaden“, kolik z nás si ověří zdrojový kód, aby zjistilo, z jakého e-mailu je to skutečně odesláno? A pokud vám e-shop, na němž jste nedávno nakupovali, pošle upomínku nezaplacené faktury, kliknete v prvotním leknutí, že jste něco opomněli, nebo si ověříte prvně stav účtu a překlepy v e-mailu?</p><p data-block-key=\"csm3b\">Pokud nejste v online prostoru ustavičně na pozoru, činí to z vás vhodný cíl útočníků. Když vám posílají e-mail a lákají kliknout na odkaz, není to proto, že se jedná přímo „o vás“. Je to plošný útok, který má prostě za cíl zasáhnout ty, kteří neví, jak se bránit. Proto se braňte – buďte informovaní a <b>neklikejte</b>! </p><p data-block-key=\"duu0v\">Koho dalšího zajímají vaše data a proč by vás to mělo zajímat se dozvíte v druhé části článku, která vyjde již brzy!</p>\n              "
  },
  {
    "id": 22,
    "link": "/evropska-smernice-o-kyberbezpecnosti-piratsky-uhel-pohledu/",
    "img": "/tmp/images/shutterstock_1794130912.width-800.png",
    "date": "8. 7. 2022",
    "title": "Evropská směrnice o kyberbezpečnosti: Pirátský úhel pohledu",
    "perex": "Síťové a informační systémy. NIS 2. Zdánlivě zapomenutelný název pod sebou skrývá zásadní změny v oblasti evropské kyberbezpečnosti. Po několika měsících práce a vyjednávání ve výborech Evropského parlamentu se podařilo dát dohromady dokument, který zásadně aktualizuje unijní odolnost proti útokům. Jako Piráti jsme v tomto procesu sehráli svou roli a do vylepšené legislativy dostali několik svých priorit.",
    "content": "\n                <p data-block-key=\"pr6dr\">V roce 2016 Evropská unie vytvořila první celounijní kyberbezpečnostní legislativu pod příliš dlouhým názvem, ale zkratkou <a href=\"https://eur-lex.europa.eu/legal-content/CS/TXT/?uri=uriserv%3AOJ.L_.2016.194.01.0001.01.ENG&amp;toc=OJ%3AL%3A2016%3A194%3ATOC\">NIS</a> (Network and Information Systems). Kyberútoky byly tou dobou už na denním pořádku, a to v podstatě ve všech členských státech. Od té doby se počet útoků dramaticky <a href=\"https://www.instagram.com/p/CRl2WiNrtbi/\">zvyšuje</a> spolu s tím, jak globálně roste počet kyberzločinců a jak se zdokonalují jejich technologické schopnosti.</p><p data-block-key=\"dqlpb\">Speciální místo mezi útočníky pak patří těm, kterým se dostalo elitního výcviku v autoritářských režimech, jako je Rusko nebo Čína. Právě ti se v posledních letech stali závažnou hrozbou pro kritickou infrastrukturu demokratických zemí. </p><p data-block-key=\"bcbrl\">Nová směrnice NIS 2, kterou jsem <a href=\"https://www.pirati.cz/tiskove-zpravy/kyberbezpecnost-tematem-vyboru-europarlamentu.html\">přesně před rokem</a> provedla zahraničním výborem coby zpravodajka, dnes právě na tento dynamický vývoj reaguje. Pokrývá střední i větší entity této kritické infrastruktury z daleko širší škály sektorů, které jsou zásadní pro ekonomiku i společnost. Co tedy budou muset státy více chránit před kyberútoky? Třeba poskytovatele veřejných komunikačních služeb, digitálních služeb, ale také systémy odpadních vod a dalších. „Hacknout“ se dá dnes již skoro vše a nějaký software či propojení využívá naprostá většina institucí.</p><p data-block-key=\"9c1q9\"><b>Pirátský rukopis v nové legislativě</b></p><p data-block-key=\"cgqd1\">Kyberprostor neuznává hranice, útoky proto mohou přijít z kteréhokoli internetového připojení kdekoli na Zemi a zacílit na evropské občany, instituce i byznys. Sjednocené minimální bezpečnostní standardy pro celou EU jsou proto správnou, ba dokonce jedinou cestou, jak se s takovou výzvou vypořádat.</p><p data-block-key=\"8o1an\">Při tolik potřebné aktualizaci této směrnice jsme se na textu podíleli, především s kolegou Marcelem Kolajou, v rámci svých výborů. A do finálního textu se dostalo nemálo našich priorit. Za všechny jmenujme tyto, které považujeme za klíčové:</p><ol><li data-block-key=\"cv4jr\"><b>Software a technologie s otevřeným (open-source) zdrojovým kódem </b>hrají významnou roli ve zvyšování online bezpečnosti. Členské státy EU by nyní měly do veřejných zakázek zahrnout požadavky související s kybernetickou bezpečností pro informační a komunikační technologie, včetně certifikace kybernetické bezpečnosti a požadavků na šifrování a používání produktů s otevřeným zdrojovým kódem. To povede k celkovému zlepšení a ochraně zranitelných veřejných sítí v celé EU.</li><li data-block-key=\"c1j5f\"><b>Koordinované odhalování chyb </b>skupinami pro reakci na počítačový stav nouze <a href=\"https://cs.wikipedia.org/wiki/CSIRT.CZ\">CSIRT</a>. Od nynějška budou mít tyto týmy, které zřizovala už původní NIS, snazší přístup k informacím o zranitelnostech zaznamenávaných v evropském registru zranitelnosti a výrazně se prohloubí vnitrostátní spolupráce. Koordinace v této kriticky důležité oblasti zkrátí odezvu pro všechny sítě v EU, jakmile alespoň jeden členský stát identifikuje chybu.</li><li data-block-key=\"6ffd8\"><b>Mezinárodní spolupráce mezi podobně smýšlejícími lidmi a národy</b>. Práce národních týmů CSIRT a dalších příslušných orgánů musí zahrnovat spolupráci se stejně smýšlejícími zeměmi a organizacemi, jedině tak může být tento globální bezpečnostní problém podchycený odpovídajícím způsobem. Členské státy budou také akceschopnější se společně koordinovat.</li><li data-block-key=\"5tvt5\"><b>Školení a vzdělávání v oblasti kybernetické bezpečnosti </b>musí být dostupné a  otevřené všem občanům i malým a středním podnikům. Téměř každý v EU vlastní alespoň jedno zařízení připojené k internetu – sami ostatně právě čtete tento článek na jednom z nich. Rozšířené a bezplatné vzdělávání a podpora ze strany příslušných vnitrostátních orgánů se nyní výrazně zlepší. Čím více investujeme do základního školení a vzdělávání v oblasti kybernetické bezpečnosti, tím odolnější budeme jako občané, státy i Unie vůči kyberútokům.</li></ol><p data-block-key=\"4pf4a\">Novinkou jsou také zjednodušení oznamovací povinnosti pro napadené subjekty – cílem je získat čas a flexibilitu k bezprostřední reakci na útok a zároveň poskytnout příslušným orgánům dostatek času na aktivní podporu a pomoc.</p><p data-block-key=\"9u4mn\">Zabezpečení by měly vyztužit rovněž nové zásady pro velké společnosti týkající se používání šifrování a vícekrokové autentizace. Vrcholný management by se pak také nově měl zodpovídat za neplnění povinností v oblasti kybernetické bezpečnosti, a to i pokutami až do výše 2 % z celkového ročního obratu.</p><p data-block-key=\"bavo4\">Jsem přesvědčená, že tato kombinace nových a vylepšených opatření povede k bezpečnějšímu evropskému kyberprostoru.</p>\n              "
  },
  {
    "id": 23,
    "link": "/novy-kodex-eu-proti-dezinformacim-znamena-mozny-zacatek-konce-dobrovolnosti-pro-online-giganty/",
    "img": "/tmp/images/aaa-2-770x460.width-800.jpg",
    "date": "28. 6. 2022",
    "title": "Nový kodex EU proti dezinformacím znamená možný začátek konce „dobrovolnosti“ pro online giganty",
    "perex": "Jedním z témat, kterým se v rámci svojí europoslanecké práce od začátku mandátu usilovně věnuji, jsou i dezinformace. V minulosti jsme této klíčové hrozbě pro budoucnost demokracie i EU jako takové věnovala českou kampaň Pravda bolí https://pravdaboli.eu/, v rámci Evropského parlamentu jsem pak pracovala na obsáhlé zprávě výboru pro cizí vměšování dezinformace.",
    "content": "\n                <p data-block-key=\"hw46m\">Se zájmem jsem proto sledovala výsledky společné práce celkem 34 signatářů z řad online gigantů, specializovaných platforem, největších hráčů z oblasti online reklamy, fact-checkingových organizací, výzkumníků i organizací z řad občanské společnosti, kteří před pár dny zveřejnili od roku 2018 první vyztužený Kodex praxe EU v oblasti dezinformací (Code of Practice on Disinformation 2022).</p><p data-block-key=\"accr4\">Dokument přináší rozsáhlou škálu 44 závazků a 128 konkrétních opatření v následujících oblastech:<br></p><ol><li data-block-key=\"80ugh\">Demonetizace, tedy zpřetrhání finančních toků směrem k šiřitelům dezinformací.</li><li data-block-key=\"bt81v\">Ztransparentnění politické reklamy.</li><li data-block-key=\"9d993\">Zajištění integrity služeb, tedy otázka falešných účtů, funkce botů při tlačení dezinformačních narativů či nebezpečných deepfake videí (na které jsem upozorňovala zde <a href=\"https://pravdaboli.eu/deepfakevideo/\"><b>https://pravdaboli.eu/deepfakevideo/</b></a>).</li><li data-block-key=\"55g1m\">Posílení uživatelů, tedy oblast mediální gramotnosti, ale i transparentnosti „doporučujících“ systémů.</li><li data-block-key=\"41gbt\">Posílení výzkumu a fact-checkingové komunity, včetně neomezeného přístupu k anonymizovaným datům.</li><li data-block-key=\"242j2\">Poskytnutí přístupu ke kontrole uplatňování kodexu a pravidelná aktualizace relevantních dat v rámci „Centra transparentnosti“ společnosti Meta.</li><li data-block-key=\"cpbo9\">Založení nového stálé pracovní jednotky, složené ze signatářů kodexu, zástupců Evropské regulační skupiny pro audiovizuální mediální služby, Evropské observatoře digitálních médií (EDMO) a Evropské služby pro vnější činnost (EEAS) a předsedá mu Evropská komise.</li></ol><p data-block-key=\"11ird\">Nejde samozřejmě o nějaká revoluční opatření. Dokument přesto odráží spoustu práce a je přínosný už jen tím, že identifikuje uzlové body hrozby jménem dezinformace.</p><h2 data-block-key=\"f0jck\"><b>Svoboda slova v ohrožení? Ale no tak…</b></h2><p data-block-key=\"883n2\">Předně je třeba odmítnou kritiku, která přichází nepřekvapivě většinou právě z tábora, kde se dezinformacím mimořádně daří, že by kodex nějak ohrožoval svobodu slova. Kodex se totiž nevztahuje k obsahu, ale jen k nástrojům, kterými se dezinformace šíří. A taky, přesně naopak, usiluje o to, v čem já jako stoupenkyně svobodného internetu vidím hlavní cestu, jak s dezinformace účinně bojovat a nemuset přitom regulovat obsah: posílení uživatelů a jejich možností v tragicky nerovnovážném vztahu k velkým online platformám.</p><p data-block-key=\"c5fi1\">Pro úplnost si můžeme zopakovat i definici toho, co je vlastně dezinformace. Ve své kampani jsem používala parafrázovanou definici, kterou používá UNESCO: Dezinformace jsou takové informace, které jsou nepravdivé a záměrně vytvořené proto, aby poškodily nějakou osobu, sociální skupinu, organizaci nebo zemi.</p><p data-block-key=\"c384t\">Legislativa by měla mířit na ty, kdo dezinformace ZÁMĚRNĚ vytvářejí a šíří s nekalým či zištným (ať už ekonomicky či politicky) úmyslem. Pokud někdo šíří dezinformace nezáměrně a nezištně, pro toho by mělo být naší snahou pomáhat – zvyšovat mediální gramotnost a posilovat jeho pozici vůči algoritmům, které ho do takové situace často dostávají.</p><h2 data-block-key=\"bi4p9\"><b>Jak vážně brát nový Kodex?</b></h2><p data-block-key=\"emfa7\">Jako u každého kodexu se i zde logicky vnucuje otázka, nakolik budou jeho závazky prakticky vymahatelné. Jeho opatření sice nejsou povinná, EU ale podmiňuje účast na kodexu s nadcházejícím Zákonem o digitálních službách (Digital Service Act, DSA) a vyjadřuje svůj záměr, aby se z „doporučení“ stala regulérní „praxe“.</p><p data-block-key=\"86i8b\">Článek 27 návrhu DSA uvádí dodržování Kodexu jako platné opatření ke zmírnění „systémových rizik“ – mezi která by nyní dezinformace patřily. Takže Komise de facto očekává, že se Kodex stane ústředním prvkem DSA, kterou již platformy budou muset dodržovat. Sama komisařka Jourová, která má za Komisi dezinformace na starosti, uvedla, že Kodex představuje „jasný odklon od výhradní ‚samo-regulace‘, neboť praxe velkých platforem bude nově vymáhána dle DSA“.</p><p data-block-key=\"829ht\">Dodejme, že mezi signatáři dosud chybí platformy jako Apple, Amazon či Telegram. Zároveň se DSA zřejmě nebude ve stejné míře vztahovat na menší technologické reklamní firmy, které přitom mohou sehrávat významnou roli v dodávání nástrojů k cílení (a tedy i šíření) dezinformací, anebo v poskytování kanálů, kde mohou tvůrci dezinformací svůj informační balast úspěšně monetizovat.</p><p data-block-key=\"56gj0\">Efektivitu nového kodexu budeme moct poprvé hodnotit za šest měsíců, což je lhůta, do které by měli signatáři implementovat závazky.</p>\n              "
  },
  {
    "id": 24,
    "link": "/proc-nenavidime-whistleblowery-aneb-kdyz-je-utocnik-i-zalobcem-a-soudcem/",
    "img": "/tmp/images/blogpost-kratsi.width-800.jpg",
    "date": "23. 6. 2022",
    "title": "Proč nenávidíme whistleblowery aneb když je útočník i žalobcem a soudcem",
    "perex": "Každé moje psaní o Assangovi či Snowdenovi strhne lavinu. Široká veřejnost velmi často oba vnímá jako ruské agenty přinejlepším, zrádce vlastní země přinejhorším. Ani další whistleblowerové to nemají v očích spoluobčanů vůbec snadné, akorát se jim snad daří úspěšněji unikat pozornosti.",
    "content": "\n                <p data-block-key=\"k0yuq\">Třeba takový Christopher Wylie sice žije ve Velké Británii, ale jen díky tomu, že se pustil do boje s britskou a americkou soukromou firmou, nikoli státem. I tak popisuje, že mu chodí výhrůžky smrtí na denní bázi. Čeká ho zřejmě mnoho dalších let života ve strachu.</p><p data-block-key=\"7n2sq\">Chelsea Manning už si trest odpykala (díky zásahu Obamy o 22 let dřív, než ukládala původní sazba). Snad proto ji společnost většinou nezahrnuje do výpadů vůči whistleblowerům. Ovšem pachuť “zrádkyně” na jejím jméně v očích mnoha lidí ulpívá dál.</p><p data-block-key=\"edgue\">Pro řadu mých čtenářů, podporovatelů či pozorovatelů mojí práce je mnohdy záhadou, proč liberální demokratka, která proti režimům, jako je ten ruský, aktivně bojuje, může podporovat tyto osoby. Mně naopak zůstává záhadou, proč není podpora jednotlivce proti zvůli státní moci větší samozřejmostí.</p><p data-block-key=\"fp7r8\">Julian Assange bude nejspíš zanedlouho přesunut do americké věznice, kde mu hrozí trest až v délce 175 let. Lidskoprávní organizace, pozorovatelé i lékaři však upozorňují, že Assangovi hrozí v USA daleko spíše smrt. Proto jsem se téměř v předvečer pravděpodobného Assangova vydání do Spojených států rozhodla vysvětlit co nejupřímněji a nejsrozumitelněji svou pozici. Věřím, že můžeme dojít vzájemnému porozumění.</p><p data-block-key=\"26rq\"><b>Precedent vs. případ</b></p><p data-block-key=\"3vcfd\">Jelikož to s oním porozuměním myslím opravdu vážně, ráda bych ze všeho nejdřív identifikovala zásadní rozpor ve vnímání výše zmíněných případů. Většina lidí na ně nahlíží standardní optikou: je zde podezření na spáchání trestného činu, měl by tedy proběhnout klasický soud a rozhodnutí o vině či nevině. Snowden nebo Assange se pak jeví jako ti špatní už z principu, neboť se tomuto standardnímu postupu vyhýbají.</p><p data-block-key=\"bc74v\">Pro určitou skupinu lidí se navíc prohřešili i bez soudu – ať už zveřejněním dokumentů, které mohly nahrát do karet „protistraně“, anebo zveřejněním jmen a údajů ohrozili soukromí mnoha lidí.</p><p data-block-key=\"ajn78\">Tenhle úhel pohledu respektuji, apeluje ostatně na hodnoty, jako je právní stát či ochrana soukromí, za které se sama snažím politicky zasazovat denně a v mnoha světových regionech. Jsem ale přesvědčená, že kontext těchto případů – a kontext whistleblowingu obecně – je natolik specifický, že s touto běžně uplatňovanou perspektivou nelze tak docela souhlasit. Vysvětlím.</p><p data-block-key=\"4an4a\">Obzvlášť Spojené státy případy „svých“ whistleblowerů odjakživa silně politizují: důkazem budiž uniklé nahrávky a vyjádření různých amerických politiků naznačující třeba i zavraždění Assange či Snowdena, používání lživých svědectví u soudu o vydání Assange, uvěznění Snowdena v Rusku skrze zrušení pasu a jeho následné označování za ruského špiona, nebo třeba silné domácí kampaně proti těmto jednotlivcům, které whistleblowery označující jako teroristy. Politizace a medializace i běžnějšího případu je vždy hrozbou pro férový proces a samy tyto faktory obhajoba pravidelně a legitimně využívá ke zneplatnění soudu. V případě whistleblowerů je tu tedy reálne riziko, že soud by nejednal o konkrétním případu, ale rovnou o jakémsi kýženém precedentu. A to je z hlediska práva velmi ošemetné.</p><p data-block-key=\"8atu0\">Účelem zpolitizovaného soudu je odstrašit všechny potenciální následovníky, kteří by zvažovali vynést na světlo důkazy o nekalostech, jichž se daná vláda dopouští. Nemohu tedy v tomto případě podporovat standardní postup, pokud je jeho hřiště takto vychýlené na jednu stranu, navíc tu výrazně mocnější.</p><p data-block-key=\"8m0n0\">Shodneme-li se na tom, že vynesené důkazy na WikiLeaks či o NSA jsou zločinem proti společnosti, máme tu stát jako potenciálního „útočníka“. Je vysoce problematické, aby se stal následně žalobcem. A je obzvlášť nebezpečné, aby se stal do určité míry dokonce i soudcem, s ohledem na onu míru politizace a tedy nemožnost vyloučit tlak na soudce, kteří by případ vedli.</p><p data-block-key=\"4r41i\">Stejně principiálně se ovšem snažím přistupovat také k reálným prohřeškům, jichž se whistlebloweři dopustili. Snowden, Manning, Wylie i Assange udělali ve své snaze dostat pravdu na povrch mnoho chyb. Julian Assange snad nejvíc ze všech. Měli bychom však umět rozlišit, že jsou to pořád ty firmy a státy, které se dopustily oné první chyby, trestných činů a manipulace. Pokud se budeme soustředit primárně na chybující jednotlivce, budeme přesně tam, kde nás chtějí tyto velké instituce mít, a kam investují nemalé částky za kampaně ovlivňující veřejné mínění právě tímto směrem.</p><p data-block-key=\"b1ajq\">Pokud by bylo možné spravedlivě posoudit dílčí chyby whistleblowerů, aniž by čelili politizaci svého případu či obvinění z terorismu, pak bych takový soud zcela podporovala. A věřím, že oni sami by před takový soud sami dobrovolně předstoupili.</p><p data-block-key=\"5228h\">Místo toho, abychom však dnes upínali svou pozornost na závažné činy nejmocnějších institucí, jako je masové sledovací praktiky NSA, válečné zločiny, které Amerika posvětila, nebo když Facebook de facto podpořil a poháněl genocidu v Myanmaru, řešíme dnes ty, kteří na toto všechno ukázali prstem. Proč vždycky končí v nemilosti ti, co řeknou, že král je nahý?</p><p data-block-key=\"6akc9\"><b>Jedinec vs. státní moc</b></p><p data-block-key=\"fi8gv\">Tím se dostávám k základnímu problému tohoto systému: Stát nastavuje pravidla ochrany whistleblowerů. Tentýž stát, proti němuž se whistleblowing často může otočit. A tentýž stát pak má tuto ochranu a spravedlivý proces zajistit někomu, kdo proti němu vytáhl do boje, a pak vyvodit důsledky z odhalených prohřešků.</p><p data-block-key=\"7kcth\">Jak vůbec můžeme čekat, že takový systém dokáže fungovat ve prospěch jednotlivce? Čelíme tu zvláštní verzi příběhu Davida a Goliáše, v němž by měl Goliáš sundat zbroj, odložit zbraně a jít se divákům omluvit za to, že bojoval neférové souboje.</p><p data-block-key=\"2qact\">Nerada bych byla k legislativě úplně nefér. Na případu Wylieho je patrné, že pokud se jedná o spor s korporacemi a nikoli státem, může se stát, že Goliáš (Facebook) třeba hodí přes palubu svého „dodavatele zbraní“ (Cambridge Analytica). Potom se sice jede dál, zákony na ochranu whistleblowerů se však s každým takovým případem zlepšují.</p><p data-block-key=\"3p7ta\">Pokud se však jedná o odhalování provinění státu, nemáme zatím žádný precedent, v němž by se dalo hovořit o spravedlivém trestu pro státní moc. A to je hlavní důvod, proč chci tvorbu takových precedentů podporovat. Chci, aby když kterýkoli občan demokratické země zjistí, že jeho země napáchala nějaké zlo, bude se moci obrátit na nejbližší policejní stanici, ombudsmana či na média bez strachu, že bude ohrožena jeho svoboda, život nebo že bude případ zameten pod koberec.</p><p data-block-key=\"5bvi2\"><b>Ve jménu budoucích whistleblowerů</b></p><p data-block-key=\"7d55q\">Případy zmíněných whistleblowerů se často výrazně liší a nerada bych, aby tento text opět směřoval pozornost jen na to, kde, jak a kdo pochybil. Jde mi o principiální okolnosti, z nichž vycházím, když se tak skandálně zastávám Assange či Snowdena, a zároveň hledám odpovědi na to, jak nastavit systém lépe. Jaké principy mě k tomu tedy vedou?</p><p data-block-key=\"76al2\">Za prvé, chyby těch, kteří upozorňují na zlo, by neměly nás neměly hypnotizovat jako hlavní předmět diskuze jen proto, že stát i korporace mají víc moci a peněz tam naši pozornost strhávat.</p><p data-block-key=\"7ohhq\">Za druhé, jako společnost zoufale potřebujeme lepší systém ochrany jednotlivců před státem a mocnými hráči, který nevyvolává pochyby o svojí spravedlivosti.</p><p data-block-key=\"bpsk\">Za třetí, existují-li takové pochyby, musíme se jako společnost naučit stát za tím slabším, méně mocným aktérem: jednotlivcem.</p><p data-block-key=\"a7nl7\">A závěrem, potřebujeme precedenty whistleblowingu, který nebude trestaný, ale naopak chráněný, a dá najevo všem budoucím odvážným lidem, kteří se stanou svědky bezpráví, že mohou promluvit beze strachu.</p><p data-block-key=\"8vs7g\">To jsou všechny hlavní důvody, proč mě můžete vidět na demonstraci proti vydání Juliana Assange do Spojených států amerických. Nejsem jeho fanynka: štve mě svých chováním i chybami, které nasekal, a neshodnu se s ním ani na způsobech, které v minulosti volil. Ale já nejsem ta, která si ho vybrala, aby reprezentoval obraz whistleblowingu a svobody slova. Vybral si ho mnohem mocnější stát, který z něj chce udělat odstrašující případ.</p><p data-block-key=\"6vjse\">Proto hodlám nadále bojovat za to, aby z něj takový případ nebyl. Ve jménu všech budoucích whistleblowerů. </p>\n              "
  },
  {
    "id": 25,
    "link": "/suspendace-za-joint-je-pokrytectvi-nechte-florbalistky-hrat/",
    "img": "/tmp/images/47485.width-800.jpg",
    "date": "17. 6. 2022",
    "title": "Suspendace za joint je pokrytectví. Nechte florbalistky hrát!",
    "perex": "Zastala jsem se mladých florbalových reprezentantek suspendovaných za video s nezapáleným jointem. Upozorňuji na pokrytectví ve vztahu k alkoholu a marihuaně a prosí florbalový svaz, aby suspendaci přehodnotil.",
    "content": "\n                <p data-block-key=\"t9c4i\">Dvě mladé české florbalistky Veronika Kopecká a&nbsp;Karolína Stůjová byly dle dostupných informací suspendovány jak z&nbsp;mateřského klubu Tatran Střešovice, tak z&nbsp;florbalové reprezentace poté, co&nbsp;zveřejnily TikTokové video, na&nbsp;kterém drží v&nbsp;ruce joint. Když jsem se&nbsp;hráček zastala na&nbsp;sociálních sítích, ukázalo se, že nesmyslnost takového přístupu ke&nbsp;konopí se&nbsp;mnou sdílí mnoho dalších lidí.</p><p data-block-key=\"2omah\">Část z&nbsp;nich si&nbsp;všímá celkové „nezávadnosti“ videa. Je&nbsp;sice zřejmé, že jde o&nbsp;joint, ale ten zaprvé vůbec nehoří, dívky jej na&nbsp;žádném záběru nekouří, hráčky video natočily mimo závodní sezónu — tedy nelze debatu stočit na&nbsp;nějaký doping. A&nbsp;dokonce není logicky ani poznat, zda nejde o&nbsp;variantu konopí pouze s&nbsp;CBD, konzumní a&nbsp;volně prodejné marihuany.</p><p data-block-key=\"692ka\">To je&nbsp;všechno pravda. A&nbsp;pokud je&nbsp;řeč o&nbsp;suspendaci, mohl by&nbsp;to myslím klub i&nbsp;vedení reprezentace vzít jako polehčující okolnosti. A to&nbsp;spolu s&nbsp;omluvou, se&nbsp;kterou navíc obě hráčky neotálely.</p><p data-block-key=\"ep0pj\">Mě ale také zajímá princip. I&nbsp;kdyby šlo o&nbsp;klasickou marihuanu. I&nbsp;kdyby si&nbsp;ji později dívky zapálily. Jsme totiž svědky pokračujícího pokrytectví, s&nbsp;jakým česká společnost a&nbsp;její instituce přistupují k&nbsp;takzvaným lehkým drogám.</p><p data-block-key=\"ei0d6\">Na jednu stranu se&nbsp;rádi bavíme u&nbsp;tiskových konferencí například hokejové reprezentace, kterou hráči po&nbsp;oslavách medaile absolvují ve&nbsp;viditelně podnapilém stavu, kolikrát ještě pijí další alkohol a na&nbsp;téma alkoholu s&nbsp;novináři vesele vtipkují. Na&nbsp;druhé straně dovolíme nároďáku stopnout slibnou kariéru dvou talentovaných mladých hráček za&nbsp;tři vteřiny videa, na&nbsp;němž se&nbsp;tančí s&nbsp;nezapáleným jointem.</p><p data-block-key=\"6hv58\">A to&nbsp;navzdory všem relevantním světovým studiím, podle kterých vychází pouhé srovnání těchto dvou „sociálních drog“ nekompromisně: zatímco u&nbsp;marihuany je&nbsp;při chronickém užívání nejhorším problémem opotřebování plic kvůli kouři, a&nbsp;naopak je&nbsp;stále častěji využívána v&nbsp;lékařství i&nbsp;psychoterapii, kde je&nbsp;výzkum navíc zpomalený její pokračující kriminalizací, alkohol se&nbsp;v&nbsp;budování závislosti vyrovná tvrdým drogám a&nbsp;jeho dopady na&nbsp;individualitu, rodinu, komunitu a&nbsp;celou společnost jsou zdrcující a&nbsp;opakovaně potvrzené daty. Přitom kdyby dívky na&nbsp;videu tančily s&nbsp;lahví vodky, patrně by&nbsp;se nad celou záležitostí mávlo rukou.</p><p data-block-key=\"btei0\">Pokud bych už nad nějakým aspektem videa chtěla zdvihnout varovný prst, nebyl by&nbsp;to jeden neškodný nehořící joint jako taneční rekvizita dvou holek, co&nbsp;se baví venku ve&nbsp;volném čase. Ale byla by&nbsp;to sama sociální síť TikTok, na&nbsp;které bylo video zveřejněno.</p><p data-block-key=\"856gg\">TikTok v&nbsp;České republice podle dat využívá více než čtvrtina dětí a&nbsp;mladých ve&nbsp;věku deset až dvanáct let. Tato sociální síť přitom nemá transparentně nastavené zacházení s&nbsp;osobními daty a&nbsp;dennodenně je&nbsp;zasílá na&nbsp;servery kontrolované komunistickou stranou Číny.</p><p data-block-key=\"74lj8\">To, že na&nbsp;tyto děti pak platforma snáz zacílí reklamu, nebo videa podporující nebezpečné chování, je&nbsp;jedna věc. Další pak je, že skrz miliony videí a&nbsp;fotek cvičí svou umělou inteligenci na&nbsp;rozpoznávání osob i&nbsp;jejich emocí, a to&nbsp;pak používá ke&nbsp;kontrole a&nbsp;útlaku vlastního obyvatelstva. Tady se&nbsp;bavíme o&nbsp;skutečně společensky škodlivém fenoménu.</p><p data-block-key=\"1nhpb\">Při všem respektu k&nbsp;pravidlům florbalového — a&nbsp;vlastně jakéhokoli sportovního — svazu, který dbá na&nbsp;to, aby reprezentanti a&nbsp;reprezentantky šli příkladem zdravému a&nbsp;slušnému životnému stylu, chtěla bych poprosit vedení florbalové reprezentace, aby ještě jednou zvážilo všechny okolnosti a&nbsp;zrušilo Veronice a&nbsp;Karolíně suspendaci.</p><p data-block-key=\"73r3u\">Jsem přesvědčená, že ani florbalová komunita a&nbsp;česká společnost nebudou tohoto vstřícného kroku litovat. A&nbsp;třeba to&nbsp;ještě nakopne slibné kariéry hráček, kterým nyní hrozí zbytečný konec. Zbytečný proto, že se&nbsp;ničím neprohřešily.</p>\n              "
  },
  {
    "id": 26,
    "link": "/i-my-jsme-brusel-cesi-budou-rozhodovat-o-navrzich-cele-evropy/",
    "img": "/tmp/images/46401.width-800.jpg",
    "date": "20. 5. 2022",
    "title": "I my jsme Brusel! Češi budou rozhodovat o návrzích celé Evropy",
    "perex": "Moje ohlédnutí za ročním projektem participativní demokracie jménem Konference o budoucnosti Evropy. V České republice nevzbudila valný zájem, přesto právě Češi budou jako předsedající země její návrhy uvádět v praxi.",
    "content": "\n                <p data-block-key=\"5xhrp\">Před pár dny přijal Evropský parlament rezoluci, která zhodnocuje poslední rok práce speciálního orgánu jménem Konference o&nbsp;budoucnosti Evropy (COFE) svolaného společně Evropským parlamentem a&nbsp;Evropskou komisí. COFE zapojila občany členských zemích do&nbsp;široké debaty nad směřováním Evropské unie.</p><p data-block-key=\"acjm4\">Já jsem reprezentovala Evropský parlament coby členka pracovní skupiny pro digitální transformaci, a&nbsp;tak jsem se&nbsp;přirozeně snažila o&nbsp;Konferenci vzbouzet zájem i&nbsp;v&nbsp;České republice. Účast a&nbsp;mediální pokrytí naznačují, že jsem nezasáhla tolik lidí, kolik by&nbsp;si tak důležitá věc zasloužila, leč nedá se&nbsp;mluvit ani o&nbsp;neúspěchu.</p><p data-block-key=\"ft1bj\">Na vině je&nbsp;bezpochyby řada vnějších faktorů v&nbsp;čele s&nbsp;pandemií, která proměnila evropskou politiku v&nbsp;krizový management, a na&nbsp;diskuse o&nbsp;širším směřování zkrátka nebylo příliš prostoru.</p><p data-block-key=\"184sa\">Přesto kromě rezoluce Konference přinesla několik zásadních zjištění o&nbsp;tom, co&nbsp;občané skutečně chtějí. A&nbsp;tato zjištění se&nbsp;týkají i&nbsp;samotných zakládajících dokumentů EU. Jde zejména o&nbsp;změny v&nbsp;zakládajících smlouvách v&nbsp;rámci čl. 48, které by&nbsp;mohly např. přinést od&nbsp;Evropského parlamentu právo na&nbsp;iniciativu, a&nbsp;ten by&nbsp;pak mohl navrhovat vlastní legislativu. Radikální změnu by&nbsp;slibovalo také hojně diskutované <a href=\"https://denikreferendum.cz/clanek/33856-evropa-musi-orbanovi-znemoznit-stavet-na-pokrytectvi-nastroje-k-tomu-ma\">zrušení jednomyslnosti</a> v&nbsp;některých otázkách hlasování Rady, které se&nbsp;stává trnem v&nbsp;oku nejen kvůli právě probíhající válce.</p><p data-block-key=\"cf4m0\">A na&nbsp;Českou republiku nyní čeká důležitý úkol — jako nadcházející předsednická země bude muset ta&nbsp;nejzásadnější zjištění a&nbsp;doporučení občanů implementovat.</p><h3 data-block-key=\"ar81a\">Sedmnáct tisíc podnětů</h3><p data-block-key=\"64sfq\">Do Konference o&nbsp;budoucnosti Evropy se&nbsp;nakonec zapojilo 25346 registrovaných uživatelů, od&nbsp;nichž bylo sesbíráno více než 17&nbsp;tisíc oficiálních podnětů. Šlo přitom často o&nbsp;skupiny obyvatel, kteří se&nbsp;společně koordinovali. V&nbsp;rámci COFE se&nbsp;po Evropě uskutečnilo více než šest tisíc akcí. V&nbsp;České republice se&nbsp;organizovaly debaty na&nbsp;úrovni středních škol pod názvem „Rozhodni o&nbsp;Evropě“.</p><p data-block-key=\"5bjr3\">Já sama jsem se&nbsp;loni pokusila ke&nbsp;sbírání podnětů využít ono nechvalně známé Pirátské fórum. Média totiž jeho skutečný význam často ignorují a&nbsp;rámují je&nbsp;výhradně skrze konflikty. Žádná jiná česká strana se&nbsp;přitom nemůže pochlubit takto živým a&nbsp;transparentním nástrojem k&nbsp;online debatování uvnitř širšího hnutí členů, sympatizantů i&nbsp;podporovatelů. Podněty, které jsem tu&nbsp;sesbírala, jsem pak pomáhala finálně zformulovat a&nbsp;nahrávala jsem je&nbsp;do systému.</p><p data-block-key=\"79an4\">V mé skupině pro digitální transformaci mezi nejdiskutovanější občanské návrhy patřila problematika dezinformací, vzdělávání v&nbsp;oblasti digitálních dovedností a&nbsp;zpřístupňování digitální infrastruktury v&nbsp;rámci celé EU.</p><p data-block-key=\"7iu5u\">Vítám samozřejmě prosazení svého vlastního návrhu, aby umělá inteligence neměla právo rozhodovat o&nbsp;tom, zda je&nbsp;daná informace pravdivá, či nikoli, a na&nbsp;základě toho ji&nbsp;mazat: „Tam, kde jsou užívány algoritmy, musí člověk zůstat v&nbsp;roli ultimátní kontroly rozhodovacích procesů,“ stojí doslova v&nbsp;návrhu. Umělá inteligence vykazuje vysokou míru chybovosti, a&nbsp;navíc nechápe rétorické nuance, jako je&nbsp;například ironie.</p><p data-block-key=\"4h3bk\">Považuji to&nbsp;proto za&nbsp;návrh, který přímo brání svobodu projevu na&nbsp;internetu.</p><h3 data-block-key=\"aldk9\">I my&nbsp;jsme Brusel…</h3><p data-block-key=\"8i42c\">Konference o&nbsp;budoucnosti Evropy to&nbsp;měla těžké, avšak i&nbsp;tak šlo o&nbsp;nesmírně cenný experiment participativní demokracie na&nbsp;úrovni celé EU, který přinesl bezprecedentní vhled do&nbsp;přání a&nbsp;úvah občanů.</p><p data-block-key=\"afs2\">Pevně doufám, že české předsednictví teď investuje maximum úsilí do&nbsp;toho, aby tento ojedinělý demokratický nástroj správně použilo a&nbsp;dokázalo všem zúčastněným občanům, ale i&nbsp;těm, kteří měli pochybnosti, že Evropská unie je&nbsp;jejich, a&nbsp;pro ně. Investuje do&nbsp;toho, aby měli lidé nezpochybnitelný důkaz, že s&nbsp;nimi EU&nbsp;počítá jakožto se&nbsp;svými občany. Pak bych věřila ve&nbsp;větší budoucí účast, větší zájem, a&nbsp;tak i&nbsp;obecně větší podíl občanů na&nbsp;evropských zákonech.</p><p data-block-key=\"56fgd\">A třeba se&nbsp;tak i&nbsp;u&nbsp;nás bude míň nadávat na&nbsp;to, co&nbsp;to „zase v&nbsp;tom Bruselu vymysleli“.</p>\n              "
  },
  {
    "id": 27,
    "link": "/musk-chce-na-twitteru-vydelavat-ne-zachranovat-demokracii/",
    "img": "/tmp/images/47131.width-800.jpg",
    "date": "29. 4. 2022",
    "title": "Musk chce na Twitteru vydělávat, ne zachraňovat demokracii",
    "perex": "Fakt, že Elon Musk koupil Twitter, znamená jediné — jeden z nejbohatších podnikatelů světa si spočítal, že danou akvizicí může své bohatství dále zmnožovat. Ochrana svobody slova, natožpak demokracie, pro něj nejsou priority.",
    "content": "\n                <p data-block-key=\"bqe4i\">Podnikatel, vývojář a&nbsp;dolarový multimiliardář Elon Musk, zakladatel vesmírné společnosti SpaceX a&nbsp;automobilky Tesla, se&nbsp;stal majoritním vlastníkem sociální sítě Twitter. Okamžitě se&nbsp;vyrojily spekulace o&nbsp;jeho záměrech, ale i&nbsp;obavy o&nbsp;budoucnost diskuse v&nbsp;globálně oblíbené formě stručných příspěvků do&nbsp;280 znaků.</p><p data-block-key=\"e7kc0\">Předně je&nbsp;nutné si&nbsp;ujasnit, že Twitter je&nbsp;byznys, vydělávající svým majitelům peníze, ať už je&nbsp;majitelem kdokoli — za&nbsp;rok 2020 vykázal příjmy ve&nbsp;výši téměř 4&nbsp;miliard dolarů. A&nbsp;že Elon Musk nemá moc šancí z&nbsp;hlediska obchodního modelu vytáhnout na&nbsp;světlo nějaké nové zlo z&nbsp;hlubin.</p><p data-block-key=\"e44hb\">Obchodní a&nbsp;komerční mega-úspěch sociálních sítí včetně Twitteru už roky pramení z&nbsp;toho, před čím stále varují experti jako Shoshana Zuboffová: ze&nbsp;shromažďování, analyzování a&nbsp;prodeje osobních dat uživatelů Twitteru. Něco horšího se&nbsp;těžko bude dít, a&nbsp;v&nbsp;tomto ohledu lze tedy klidnit emoce.</p><p data-block-key=\"2if3c\">Přesto může Musk na&nbsp;twitter přinést dle svých vyjádření novinky, u&nbsp;kterých je&nbsp;třeba zpozornět. Tou nejdiskutovanější je&nbsp;asi de-anonymizace účtů skrze ověřování. Taková novinka bude zajímat i&nbsp;českého čtenáře, přinejmenším v&nbsp;souvislosti s&nbsp;aktuální kauzou anonymních twitterových účtů údajně ve&nbsp;službách vládních politiků. Co&nbsp;by de-anonymizace na&nbsp;Twitteru znamenala?</p><p data-block-key=\"8l8do\">Pro představu se&nbsp;můžeme podívat na&nbsp;Facebook, který se&nbsp;snaží s&nbsp;principem de-anonymizace pracovat, ačkoli jej doposud příliš nevymáhal, s&nbsp;výjimkou kontroverzních pokusů se&nbsp;skeny občanky. Facebook má politiku skutečného jména. Samozřejmě můžete falešné jméno vyplnit, a&nbsp;Facebook si&nbsp;toho nemusí nikdy všimnout. Ale není to&nbsp;oficiálně povolené a&nbsp;pokud na&nbsp;vás tudíž Facebook přijde, například skrze nahlášení, může vám účet bez váhání a&nbsp;bez odvolání smazat.</p><p data-block-key=\"6v8gq\">Pokud byl dosud Facebook ve&nbsp;vymáhání identity svých uživatelů vlažný, u&nbsp;Twitteru jde hovořit o&nbsp;vyložené lhostejnosti. Podmínky použití Twitteru hovoří o&nbsp;tom, že nejste povinni zobrazovat své reálné jméno či obrázek, ale „(...) váš účet by&nbsp;neměl napodobovat či se&nbsp;vydávat za&nbsp;někoho, kdo neexistuje, za&nbsp;účelem oklamání ostatních“.</p><p data-block-key=\"9q3bc\">Má i&nbsp;jiný důvod než ten, že bývalý CEO Twitteru, Jack Dorsey, vždy chtěl působit jako průkopník svobody slova. Twitter si&nbsp;získal popularitu i na&nbsp;takzvaných agregační botech, tedy naprogramovaných profilech, které automaticky shromažďují zprávy určitého typu, a&nbsp;poskytují tak užitečný servis svým sledujícím.</p><p data-block-key=\"oauj\">Přirozeně, bok po&nbsp;boku těmto užitečným botům vždy na&nbsp;platformě stály i&nbsp;takzvaní „spamboti“, tedy účty, které jsou naprogramovány k&nbsp;masivnímu šíření dezinformací, propagandy, odkazů s&nbsp;viry či prostě k&nbsp;zahlcování konverzací. Dosavadní praxe Twitteru byla po&nbsp;nahlášení bota smazat, dle vyjádření tiskové mluvčí se&nbsp;Twitter v&nbsp;posledních měsících snažil dělat i&nbsp;pravidelné kontroly, kdy „(...) odstranili spamové, škodlivé nebo neaktivní účty, abychom zajistili, že lidé mohou důvěřovat tomu, že to, co&nbsp;vidí na&nbsp;Twitteru, odráží povahu naší služby v&nbsp;reálném čase“. Že je&nbsp;snadné automaticky založit spamboty jiné, to&nbsp;je věc druhá.</p><p data-block-key=\"es80i\">To, že Elon Musk vyhlásil válku těmto twitterovým spam-botům, je&nbsp;jistě ambiciózní. Pokud však za&nbsp;tím následují slova „skrze ověřování uživatele“, přibližujeme se&nbsp;naopak noční můře všech lidí po&nbsp;celém světě, kteří zkrátka potřebují na&nbsp;síti zůstat v&nbsp;anonymitě, aby nebyli ohroženi na&nbsp;životě — od&nbsp;lidskoprávních aktivistů, přes novináře po&nbsp;kohokoli, kdo si&nbsp;dovolí kritizovat režim v&nbsp;autoritářských a&nbsp;diktátorských zemích, kde ztráta anonymity znamená reálnou hrozbu eliminace. A&nbsp;kdy ztráta platformy, kde mohou režim kritizovat, znamená ztrátu hlasu vůbec.</p><p data-block-key=\"926u4\">Ostatně právě tato základní vlastnost Twitteru podle mnoha akademiků zajistila masovost a&nbsp;dlouhodobost protestů Arabského jara. Kombinace anonymity a&nbsp;rychlé „hashtagové“ koordinace umožňovala lidem, kteří předtím v&nbsp;životě nevyšli do&nbsp;ulic, efektivně spoluorganizovat desítky tisíc lidí. Více o&nbsp;tom pojednává například kniha Twitter and Tear Gas (Twitter a&nbsp;slzný plyn) autorky Zeynep Tufekci.</p><p data-block-key=\"ckf8\">Musk tedy na&nbsp;jedné straně hlásá, že mu&nbsp;jde o&nbsp;záchranu svobody slova, ale druhým dechem dodává, že by&nbsp;rád ověřoval uživatele. Svoboda slova je&nbsp;komplexní hodnotou. A na&nbsp;internetu musí být její součástí i&nbsp;právo na&nbsp;anonymitu. Příklad organizovaného občanského odporu v&nbsp;nesvobodných zemích je&nbsp;jen jedním z&nbsp;důvodů.</p><p data-block-key=\"se23\">Nejistotu nevzbuzují jen Muskova protichůdná a&nbsp;poněkud zbrklá prohlášení o&nbsp;tom, co&nbsp;s&nbsp;platformou udělá. Ale také umístění jedné z&nbsp;největších sociálních sítí současnosti do&nbsp;jeho komplexního podnikatelského portfolia.</p><p data-block-key=\"cae9v\">Uveďme jako příklad Teslu: elektroautomobilka má kupříklad v&nbsp;Číně velké podnikatelské ambice. Čína samozřejmě Twitter blokuje, jako všechny sociální sítě, které nemůže plně kontrolovat, to&nbsp;ale neznamená, že ho&nbsp;aktivně nevyužívá k&nbsp;šíření své propagandy, ať už skrze padesáticentovou armádu, nebo zmíněné spamboty.</p><p data-block-key=\"fi8ic\">A aktivisté i&nbsp;ti, kdo touží po&nbsp;něčem jiném, než je&nbsp;čínská propaganda, se&nbsp;k&nbsp;Twitteru i&nbsp;přes zákaz také dostanou. Co&nbsp;když tedy Peking novému vlastníkovi Twitteru oznámí, že má zavřít twitterový účet nějakého ujgurského či hongkongského aktivisty? Anebo naopak, ať při jednom ze&nbsp;„zátahů“ na&nbsp;nežádoucí boty ušetří ty&nbsp;čínské, vládní?</p><p data-block-key=\"3fq6i\">Nejde o&nbsp;to, zda důvěřujeme Muskovi, že je&nbsp;neúplatný, či že nemá zájem na&nbsp;kumulaci svého bohatství. Jde o&nbsp;to, že Elon Musk a&nbsp;další super-podnikatelé jeho typu hromadí bohatství a&nbsp;vliv způsobem, který už nějakou dobu zásadně ovlivňuje fungování celých států — sami však nemají k&nbsp;takovému vlivu žádný demokratický mandát. Svůj přístup ke&nbsp;spekulování o&nbsp;klíčové demokratické hodnotě svobody slova a&nbsp;volnému definování jejích hranic si&nbsp;Musk prostě koupil.</p><p data-block-key=\"5alaf\">Anonymity na&nbsp;Twitteru bude velká škoda, a&nbsp;své bezpečí budou muset někteří lidé zaplatit menším dosahem, a&nbsp;tudíž sníženou šancí na&nbsp;změnu své neutěšené situace. Masový odchod na&nbsp;Mastodon, open-source verzi Twitteru, zatím bohužel očekávat nelze. Co&nbsp;lze čekat s&nbsp;naprostou jistotou, je&nbsp;více cílených reklam na&nbsp;elektroauta a na&nbsp;další investiční projekty Muska.</p><p data-block-key=\"38vgm\">Sociální síť se&nbsp;nevyplácí jen díky svému ročnímu obratu, ale hlavně kvůli přístupu k&nbsp;datům uživatelů, kterým pak můžete nabídnout ještě lepší a&nbsp;cílenější reklamu. Demokracii se&nbsp;tedy přes Twitter slavně pomáhat nebude. Příjmům a&nbsp;vlivu jednoho multimiliardáře ano.</p>\n              "
  },
  {
    "id": 28,
    "link": "/otevreny-dopis-britskemu-premierovi-johnsonovi-ve-veci-juliana-assange/",
    "img": "/tmp/images/Snimek_obrazovky_porizeny_2022-04-20_16-16-27.width-800.png",
    "date": "20. 4. 2022",
    "title": "Otevřený dopis britskému premiérovi Johnsonovi ve věci Juliana Assange",
    "perex": "Britský soud dnes vydal Juliana Assange do USA, což mě vedlo k napsání otevřeného dopisu v tomto znění:",
    "content": "\n                <p data-block-key=\"8ooo8\">Vážený pane premiére Johnsone,</p><p data-block-key=\"853o8\"></p><p data-block-key=\"2efdf\">historie nám ukazuje, že jednou z odpovědí na konec válek a zachování míru je demokracie. Ceníme si demokratických institucí stejně jako našeho práva je hlídat, kontrolovat a kritizovat. Tím se demokracie liší od autoritářských režimů, kterým je vlastní zatajování a umlčování. Demokracie chrání novináře, vydavatele i whistleblowery, aby mohli zveřejňovat informace, jež nesou veřejný zájem.</p><p data-block-key=\"5cmd\"></p><p data-block-key=\"1d6q2\">Jako občanka České republiky s hlubokou úctou sleduji, jak britská vláda aktivně pomáhá Ukrajině čelit zločinné invazi putinovského Ruska. I naše vláda jde v pomoci Ukrajině v mnoha věcech příkladem, vynakládá ohromné prostředky jak na posílení ukrajinské obranyschopnosti, tak na integraci stovek tisíců Ukrajinců a Ukrajinek prchajících před peklem, které v jejich zemi rozpoutali vojáci Ruské federace.</p><p data-block-key=\"8di59\"></p><p data-block-key=\"96q9q\">Jako poslankyně Evropského parlamentu jsem odchod Británie z EU sledovala s lítostí. Dramatické okolnosti ruské invaze mě však naplňují i nadějí, že klíčové sdílené hodnoty mezi pevninskou Evropou a britskými ostrovy tento “rozvod” nezpřetrhal. Zločinná ruská válka a spojenecká reakce na ni nám ukazují, že pokud jde o hodnoty svobody, míru a spravedlnosti, zůstávají Evropa, Spojené království i Spojené státy americké na jedné lodi.</p><p data-block-key=\"55lu\"></p><p data-block-key=\"ajeug\">Pokud chceme v drsné informační válce s Putinovým Ruskem zvítězit, musíme trvat na hodnotách, za které v těchto dnech krvácí občané Ukrajiny. Sami si ovšem musíme dávat pozor, abychom tyto hodnoty ctili při vlastních vnitřních krizích. Protože pokud tyto hodnoty zneuctíme sami před sebou, ztratí svou nesmírnou váhu v boji proti zlu, které na jejich pošlapávání staví svou identitu.</p><p data-block-key=\"b13m2\"></p><p data-block-key=\"dfkcv\">Pokud nyní vaše vláda vydá Juliana Assange do USA, zasadí tím těžkou ránu důvěryhodnosti našich proklamací o tom, že se na Ukrajině odehrává souboj svobody s tyranií. Takový vývoj událostí hraje do karet Putinově dlouhodobé dezinformační strategii: oslabovat hodnotovou převahu Západu, upozorňovat na jeho prohřešky proti jeho vlastním nárokům a destabilizovat západní demokracie.</p><p data-block-key=\"c7a59\"></p><p data-block-key=\"eokup\">Miliony slušných a demokracii a svobodu milujících lidí po celém světě stojí za Julianem Assangem, nejen jako vydavatelem WikiLeaks, ale také jako za svobodomyslným člověkem, jemuž hrozí smrt. Hrozí, že případné vydání Assange navzdory těmto eminentním hrozbám oslabí důvěru ve spravedlnost a svobodomyslnost západních institucí. Dostanou totiž signál, že i oni, občané svobodných států, by se měli bát, co zveřejní, tak jako se dnes bojí obyvatelé Ruské federace.</p><p data-block-key=\"c8gt1\"></p><p data-block-key=\"3k1vs\">Britská vláda by vydáním Assange do rukou jeho deklarovaných nepřátel (připomeňme četné očerňovací kampaně vůči jeho osobě vedené z nejvyšších míst americké administrativy, či falešná tvrzení obžaloby přímo u soudu) výrazně zchladila nadšení těchto lidí pro jednotný a svobodu milující Západ, který se dokáže spojit v boji proti silám, jež svobodu nenávidí a útočí na ni těžkými zbraněmi: uvidí totiž dvě západní mocnosti, které se spojují proti jedinci, který uplatnil svou svobodu projevu ve věci veřejného zájmu; který chce znát kostlivce vlastních demokratických vlád. To je demokracie, o níž se dnes svádí možná jedna z nejdramatičtějších bitev naší epochy.</p><p data-block-key=\"e61ns\"></p><p data-block-key=\"frmkk\">Pokud Assangova zjištění zveřejněná na WikiLeaks posloužila Putinově propagandě, bylo to jako vedlejší důsledek naplňování veřejného zájmu - i Donald Trump v Bílém domě byl Putinovým vítězstvím, avšak samotné Trumpovo vítězství bylo demokraticky legitimní. Assangovo vydání bude hrát Putinovi do karet bezesporu, ovšem tentokrát bez naplňování veřejného zájmu. Pokud někdo označoval Assange jako “užitečného idiota Kremlu”, dnes hrozí, že se takovými “užitečnými idioty Kremlu” stanou sama britská a americká administrativa.</p><p data-block-key=\"810or\"></p><p data-block-key=\"bepu6\">Na prahu této hrozby vás s pokorou žádám, nevydávejte Juliana Assange někam, kde mu hrozí smrt.</p><p data-block-key=\"9qdvg\"></p><p data-block-key=\"1pvr0\">S upřímnými pozdravy,</p><p data-block-key=\"boa8c\"></p><p data-block-key=\"9f6cm\">Markéta Gregorová</p><p data-block-key=\"9parh\"></p><p data-block-key=\"c38pn\">Poslankyně Evropského parlamentu</p><p data-block-key=\"3op5m\">za Českou pirátskou stranu</p><p data-block-key=\"fpm0c\"></p>\n              "
  },
  {
    "id": 29,
    "link": "/tri-hospodarske-kroky-ktere-zmirni-dopady-valky-na-evropske-obcany/",
    "img": "/tmp/images/20220419-Fotolia_79977423_X_MPL_Office_45310.width-800.jpg",
    "date": "19. 4. 2022",
    "title": "Tři hospodářské kroky, které zmírní dopady války na evropské občany",
    "perex": "Ekonomika je ve válce s Ruskem na naší straně. Je třeba ji správně využít – izolovat Rusko z globální ekonomiky, osvobodit se urychleně od jeho fosilních pák a aktivně podpořit naše nejohroženější domácnosti.",
    "content": "\n                <p data-block-key=\"s4b6b\">Zúčastnila jsem se visegrádské debaty na téma ekonomických dopadů ruské invaze na Ukrajinu. Neobhajitelná ruská válka způsobila kromě lidského utrpení Ukrajinců a šoku všech přihlížejících společenství také šok ekonomický, který bude mít ohromné negativní dopady na celé světové regiony. V globálně propojené ekonomice jde ostatně o stále silněji propojené nádob – tak jako se nálada a chování lidí promítne do ekonomiky, musí i ekonomika hledat cesty, jak zachovat lidem do nejdůležitější a zastavit propad životní úrovně.</p><p data-block-key=\"2mjt4\">Index spotřebitelské důvěry se v březnu propadl na nejnižší úroveň od roku 2013. Nejisté vyhlídky způsobené vypuknutím válečného konfliktu v Evropě stlačily spotřebitelské výdaje, a naopak vystřelila ceny energií a komodit a narušila dodávkové řetězce. Už nyní je jasné, že plány vlád na snižování deficitů zapříčiněných pandemií dostanou těžkou ránu v podobě nutnosti enormních výdajů spojených s prouděním válečných uprchlíků, na vojenskou pomoc Ukrajině a boj proti hrozící energetické chudobě obyvatel.<br><br>Začíná být zřejmé, že se (nejen) české domácnosti budou muset v nadcházejících měsících dál uskromňovat. Podle dostupných dat se průměrná inflace v letošním roce vyšplhá až na 12 %. I kdyby se podařilo válku ukončit v blízkém horizontu, ekonomika se bude ze svého otřesu dozajista sbírat přinejmenším celý další rok. A inflace snadno roste, ale o to obtížněji klesá.<br></p><p data-block-key=\"fbbq0\">Ukrajina i Rusko jsou rovněž jedněmi z největších vývozců obilnin a hnojiv, zejména do nejchudších oblastí světa v čele s Afrikou, ale i do Jemenu či Libanonu, už tak těžce zkoušených zemí. Libanon dováží asi 50 procent svého obilí z Ukrajiny. Z Ruska a Ukrajiny pochází celkem asi 29 procent celosvětového exportu pšenice. Ruská invaze a její důsledky by podle odhadů mohly její cenu zdvojnásobit. OSN odhaduje, že ruská invaze by mohla posunout pod hranici extrémní chudoby 40 milionů dalších lidí.<br></p><p data-block-key=\"7p7e6\">Jaká opatření mohou evropské vlády přijmout, aby přicházející ekonomické problémy co nejvíce neutralizovaly?<br></p><ol><li data-block-key=\"7rm4j\"><b>Ukončit válku na Ukrajině.</b> Je třeba připomínat, že hlavním strůjcem ekonomických problémů je Vladimir Putin a jeho válka. Nejlepší cesta, jakou mohou silné ekonomické bloky eliminovat počínání nevyzpytatelného autoritář s nukleárním arzenálem, je izolovat ho z globální ekonomiky. Krátkodobé sankce zkomplikují Putinovi bezprostřední financování války. Dlouhodobé sankce drasticky zasáhnou ruskou technologickou konkurenceschopnost.<br></li><li data-block-key=\"dt2q1\"><b>Kontra-cyklická daňová a měnová politika.</b> Vlády teď musí utrácet peníze za energetické alternativy a vylepšování energetické efektivnosti. Je třeba zvážit krátkodobé dotace pro průmyslová odvětví nejvíce zasažena rostoucími náklady na potraviny a energii. Snížení daní nebo potravinové a energetické dotace by měly být uplatňovány spravedlivě a pro nejhůře postižené občany.<br></li><li data-block-key=\"8lcis\"><b>Urychlený konec fosilních paliv.</b> V příštích letech se EU musí při výrobě energie a jejího průmyslového využívání odklonit od uhlíku a navyšovat energetickou efektivnost. Jinak budou náklady na palivo, topení a vše ostatní nadále závislé na chování diktátorů – vidíme, že takovou „rovnováhu“ si lidstvo již nemůže dovolit. A pokud nestačil argument klimatickou změnou, válka snad už ano. Každý den, než se k tomu Evropa odhodlá, znamená přísun peněz a udržování vlivu diktátorů, jakým je Putin, a jejich krvavých projektů.</li></ol>\n              "
  },
  {
    "id": 30,
    "link": "/evropa-musi-orbanovi-znemoznit-stavet-na-pokrytectvi-nastroje-k-tomu-ma/",
    "img": "/tmp/images/46896.width-800.jpg",
    "date": "5. 4. 2022",
    "title": "Evropa musí Orbánovi znemožnit stavět na pokrytectví. Nástroje k tomu má",
    "perex": "Orbánovo vítězství plyne z hanebného populismu. Hanebného proto, že staví na cíleném paralyzování politiky EU a následném tvrzení, že strnulost je důkazem neschopnosti Bruselu. Musíme se bránit — odstraněním tzv. modelu jednomyslnosti.",
    "content": "\n                <p data-block-key=\"wcyzo\">Sečteno, potvrzeno — Maďarsku dál povládne Viktor Orbán. Jeho strana Fidesz získala ve&nbsp;víkendových parlamentních volbách asi 53&nbsp;% hlasů.</p><p data-block-key=\"boi9h\">Fidesz přitom ovládá média a&nbsp;veřejný prostor, nedělá rozdíl mezi státem a&nbsp;Orbánem a&nbsp;k&nbsp;tomu, aby se&nbsp;udržel u&nbsp;moci, činí veškeré kroky, které jsou nezřídka za&nbsp;hranou etiky. Před volbami tak například Maďarsko už tradičně zaplavily plakáty s&nbsp;Orbánovou tváří, zaplacené z&nbsp;veřejných peněz, s&nbsp;údajně „důležitým sdělením občanům“: „Zachraňme mír a&nbsp;bezpečnost Maďarska!“</p><p data-block-key=\"dpm47\">Jednou z&nbsp;dalších technik, kterými Orbán postupně upevnil svou vládu nad Maďarskem, je&nbsp;i&nbsp;tzv. gerrymandering. Jde o&nbsp;účelové manipulování s&nbsp;hranicemi volebních obvodů, které je&nbsp;v&nbsp;důsledku výhodné právě pro stranu, která s&nbsp;obvody takto manipuluje. A&nbsp;Fidesz posledních dvanáct let mapu překresloval důkladně.</p><p data-block-key=\"32s7e\">Tato praxe se&nbsp;hojně diskutuje zejména ve&nbsp;Spojených státech, jejichž volební systém je&nbsp;založen na&nbsp;principu „vítěz bere vše“. Manipulování s&nbsp;volebními obvody ale hraje zásadní roli i&nbsp;v&nbsp;situacích, jakou zažívá současné Maďarsko, kdy zemi de&nbsp;facto vládne jediná konzervativní strana, a&nbsp;ostatní — typicky liberální a&nbsp;pro-evropské proudy — jsou nuceny se&nbsp;spojovat do&nbsp;větších bloků, aby měly vůbec šanci oslabit její nadvládu.</p><h3 data-block-key=\"1k3ah\">Autentická podpora?</h3><p data-block-key=\"eoe7p\">Ačkoli jsou manipulace a&nbsp;neférové taktiky ze&nbsp;strany Orbána zjevné, nemá cenu zastírat, že velká část podpory Fideszu je&nbsp;jednoduše autentická. Maďarská společnost se&nbsp;nachází na&nbsp;rozcestí: bude směřovat k&nbsp;evropské integraci a&nbsp;individuálním svobodám v&nbsp;globálním světě, anebo se&nbsp;nechá silným lídrem odvést z&nbsp;Evropské unie směrem k&nbsp;izolacionismu, národovectví a&nbsp;konzervativnímu utažení šroubů? A je&nbsp;maďarská veřejnost vůbec připravená jít s&nbsp;Orbánen do&nbsp;ekonomické stagnace po&nbsp;vzoru Putinova Ruska?</p><p data-block-key=\"snm1\">Orbán ve&nbsp;své povolební řeči za&nbsp;své oponenty prohlásil mj. „mezinárodní média, bruselské byrokraty a&nbsp;prezidenta Ukrajiny.“ Proč Evropská unie? Proto, že „bruselští byrokraté“ po&nbsp;Orbánovi chtějí, aby dodržoval principy právního státu. A&nbsp;proč Volodymyr Zelenský? Proto, že si&nbsp;dovolil Orbána kritizovat za&nbsp;to, že se&nbsp;místo pomoci Ukrajině v&nbsp;jejích nejtěžších chvílích servilně kamarádíčkuje s&nbsp;ruským agresorem.</p><p data-block-key=\"6poo3\">Není divu, že domácí média ve&nbsp;výčtu nepřátel chybějí. Orbán je&nbsp;totiž už úspěšně ovládá.</p><h3 data-block-key=\"fanb1\">Fašisté v&nbsp;parlamentu</h3><p data-block-key=\"9gqpe\">K temným zprávám z&nbsp;Maďarska musíme bohužel přičíst ještě jednu: do&nbsp;parlamentu se&nbsp;dostalo celkem sedm lidí z&nbsp;hnutí Naše vlast, což je&nbsp;uskupení odpadlíků z&nbsp;ultrapravicové strany Jobbik, který byl pro tyto „vlastence“ málo krajní. Hovoříme tu&nbsp;o&nbsp;regulérních fašistech. Prolomí Orbán další evropské tabu a&nbsp;přizve fašisty do&nbsp;vlády?</p><p data-block-key=\"4cs1a\">V Maďarsku proběhly svobodné, demokratické volby. Jejich vyústění však ukazuje směrem, který není v&nbsp;souladu s&nbsp;členstvím v&nbsp;Evropské unii. A&nbsp;nejde „pouze“ o&nbsp;právní stát. Orbán může mít vliv na&nbsp;bezpečí nás všech.</p><p data-block-key=\"78p9f\">V Evropské unii v&nbsp;některých otázkách, mj. zahraničně-bezpečnostních, platí pro Radu EU&nbsp;princip jednomyslného hlasování — je-li jeden stát proti, celý návrh padá. Pokud se&nbsp;tak 26&nbsp;zemí od&nbsp;Portugalska po&nbsp;Estonsko na&nbsp;něčem shodne, stačí, aby přišlo jedno Maďarsko a&nbsp;řeklo NE. A je&nbsp;po všem.</p><p data-block-key=\"9ondb\">To ukazuje na&nbsp;hrozivou strategii. Pokrytečtí populisté jako je&nbsp;Orbán, kteří doma pláčou nad tzv. „diktátem EU“, ve&nbsp;skutečnosti po&nbsp;celou dobu drží v&nbsp;rukou absolutní právo veta. Tato taktika je&nbsp;pro EU&nbsp;zcela zhoubná — lidé jako Orbán v&nbsp;Bruselu účinně blokují efektivní politiky a&nbsp;doma si&nbsp;pak mohou stěžovat, že v&nbsp;Bruselu věci drhnou. Je&nbsp;to kalkul — ničíte EU&nbsp;zevnitř, potom si&nbsp;na ten výsledek doma stěžujete a&nbsp;těžíte z&nbsp;toho politické body, abyste ji&nbsp;mohli ničit zevnitř dál. Perpetuum mobile populismu.</p><p data-block-key=\"8so7q\">I z&nbsp;tohoto důvodu celou dobu svého mandátu navrhuji a&nbsp;obhajuji, abychom v&nbsp;zahraničních otázkách přešli z&nbsp;modelu jednomyslnosti na&nbsp;model většinového hlasování. Protože jak ostatně vidíme na&nbsp;příkladu Ukrajiny a&nbsp;Putina, tady nejde o&nbsp;národní zájem Maďarska či jedné země, ale o&nbsp;bezpečnost celé Evropy.</p>\n              "
  },
  {
    "id": 31,
    "link": "/nova-zprava-parlamentu-nejvetsi-reakce-evropy-na-dezinformace/",
    "img": "/tmp/images/20220310-signal-2022-03-10-101159_001.width-800.jpg",
    "date": "13. 3. 2022",
    "title": "Nová zpráva Parlamentu: největší reakce Evropy na dezinformace?",
    "perex": "Máme vybudovanou obranyschopnost proti konvenčním hrozbám, bylo by fatální chybou zaspat vůči těm hybridním. Nová zpráva výboru proti cizímu vměšování ukazuje, že Evropský parlament si to - snad i vlivem situace na Ukrajině - plně uvědomuje. Je na obzoru i průlomová legislativa?",
    "content": "\n                <p>Je tomu rok a půl, co se Parlament rozhodl, že několik vybraných témat si zaslouží více pozornosti. Patřily mezi ně i dezinformace, a vznikl tak speciální výbor pro cizí vměšování včetně dezinformací. „Speciální“ proto, že měl jediný hlavní úkol: sepsat obsáhlou doporučující zprávu Komisi a Radě.<br></p><p>Parlament nemá pravomoc navrhovat legislativu, ale může navrhovat Komisi, čím a jak by se měla zabývat, a svými zprávami také dává najevo, co přes něj „projde“, a co nikoli. Tato zpráva o více než 60 stránkách dnes Parlamentem prošla, a tvoří tak nejobsáhlejší dokument, který kdy instituce EU k tématu cizího vměšování a dezinformací vydala.</p><p></p><p><b>Současnost</b><br>Evropský parlament považuje dezinformace za hrozbu již dlouhodobě, nelze ale ignorovat, že naše zpráva přichází právě v době, kdy čelíme bezprecedentnímu objemu ruské propagandy, útokům trollů i hybridním hrozbám, ve snaze ospravedlnit vyvolání války na Ukrajině a zakrýt skutečný vývoj i válečné zločiny.<br>Nejen já, ale i řada dalších politiků a expertů, kteří sledují aktivity autoritářských zemí směrem k evropským demokraciím, jsme od roku 2014 a invaze na Krym opakovaně upozorňovali, že Rusko vede s Evropskou unií hybridní válku. Cílem této války je narušovat společenskou soudržnost v zemích sedmadvacítky a oslabovat tak akceschopnost Evropské unie. Ať už přímým financováním protievropských politických subjektů či krajně pravicových antisystémových uskupení, anebo prostřednictvím účelových dezinformací, provozováním konspiračních <a href=\"https://www.forum24.cz/dezinformace-vykresluji-rusko-jako-spasitele-dopad-na-ukrajinu-muze-byt-fatalni-rika-europoslankyne-gregorova/\">proruských webů a trollích farem či řetězových e-mailů</a>.<br></p><p>Jak by tedy Evropa měla podle této zprávy reagovat na hrozby přicházející nejen z Kremlu (ale z Kremlu obzvláště)?<br></p><p><b>Odolnost</b><br>Říkám to již dlouho a budu to opakovat do doby, než se to skutečně stane: Žádná legislativa na světě nevyřeší problém dezinformací, pokud se bude soustředit jen na to, aby občany a uživatele internetu vodila za ruku. Dokud k lidem budou proudit informace, budou k nim proudit i dezinformace - a zadržování informací patří k diktaturám, ne demokraciím. Proto musíme systematicky zvyšovat povědomí o cizím vměšování na všech úrovních, aby byly naše společnosti „odolnější“, tedy schopné tento vliv rozpoznat a náležitě mu čelit.<br></p><p>Jsem ráda, že přední místa si v aktuální zprávě našel právě tento důraz na občanskou společnost, rozvoj jejího kritického přemýšlení a mediální gramotnost. Cizí vměšování se netýká jen voleb či platforem sociálních sítí, ale i kritické infrastruktury, financování politických aktivit, nebo třeba veřejných institucí jako jsou univerzity. S tím se tudíž pojí i podpora nezávislých transparentních organizací, které pomáhají se vzděláváním společnosti a posilováním její odolnosti vůči dezinformacím.<br></p><p><b>Konec dobrovolnosti</b><br>Ve zprávě navrhujeme několik konkrétních opatření, která učiní Evropskou unii v boji s dezinformacemi silnější. Požadujeme například větší nezávislost StratComu Evropské služby pro vnější činnost, či vznik nové pracovní skupiny Evropské komise, která identifikuje mezery v existující legislativě a předloží návrhy na jejich překonání. Zřízeno by mělo být i nezávislé Evropské centrum pro vnější hrozby a integritu informací. Musíme se naučit bránit institucionálně, v tom je naše největší síla, a prokazujeme to ve všech oblastech – jen cizí vměšování a dezinformace jako by byly o krok napřed a my jen konstantně utírali rozlité mléko.<br></p><p>Doposud se Evropa bránila skrze dobrovolné kódy praxe a další nevymahatelné dokumenty. Není na místě je kritizovat - měly své důvody a svůj čas. Nacházíme se však již v době, kdy potřebujeme právní rámec pro sankce, aby bylo jasné, že když někdo negativně ovlivní naše demokracie, ponese důsledky. K tomu jsou mj. potřeba definice, například toho, co je to dezinformace a kdo je to dezinformátor. Tuto část považuji za průlomovou: jakmile bude jasný postih za cizí vměšování do našich demokratických procesů, můžeme se konečně bavit o skutečném odstrašování aktérů.<br></p><p>Máme vybudovanou obranyschopnost proti konvenčním hrozbám, bylo by fatální chybou zaspat vůči těm hybridním.<br></p><p><b>Téma dne: sociální sítě</b><br>Naše zpráva také více vtahuje do procesu velké digitální platformy. To ony jsou primárně prostorem pro šíření dezinformací, a přesto fungují v naprosto netransparentním módu. Ať už se jedná o algoritmy, podle kterých vídáte příspěvky, či skutečné plátce politické reklamy. Všechno, co platformy dosud v tomto směru přislíbily, je jen na dobré slovo. A podle toho to taky v praxi vypadá. Není lepší důkaz o impotenci takových dohod, než že se ke kodexu dobrovolného sdílení informací s Komisí přidal i čínský ByteDance, provozovatel sítě TikTok, který má o transparentnosti určitě dost specifické představy.<br></p><p>Takový stav není dlouhodobě udržitelný. Zpráva se tedy zaměřuje především na opatření vedoucí k transparentnosti, v čemž podporuje letos schválený Zákon o digitálních službách. K transparentnosti patří i pluralita, nezávislost, kontrola a odpovědnost. Tak jak roste moc gigantických platforem, roste i jejich monopol a možnosti, jak se vyhnout regulaci. Místa, kde se dnes svádí boj o charakter evropských demokracií, sama zcela unikají našemu pojetí společenské odpovědnosti.<br></p><p><b>Jak zdravá je důvěra</b><br>Zpráva obsahuje i množství doporučení a návrhů ke kyberbezpečnosti, ochraně kritické infrastruktury (tedy naše rozvodné sítě energie, školy, i nemocnice) a věnuje se i jmenovitě několika zemím - od těch, které se k nám dle dostupných dat systematicky vměšují, jako je Čína nebo Rusko, přes ty, se kterými můžeme sdílet naše know-how a pomoci, jako je Ukrajina, až po ty, jež jsou naší inspirací, jako je Taiwan.<br></p><p>Taiwanskou infrastrukturu boje proti čínskému vměšování a dezinformacím jsme mohli zblízka sledovat na historicky první misi Evropského parlamentu, kterou jsem <a href=\"https://www.pirati.cz/tiskove-zpravy/gregorova-taiwan.html\">loni iniciovala</a>. Taiwanský postup spočívá ve spolupráci všech složek státní správy, nezávislých nevládních organizací specializovaných na ověřování faktů i podpoře mediální gramotnosti všech generací, vyvracení dezinformací a omezování šíření manipulativních zpráv. A hlavně: důvěře občany ve své politické a demokratické instituce.<br></p><p>Politikům se nemá důvěřovat, politici se mají prověřovat, říká se. Souhlasím. Ale po návštěvě Taiwanu jsem taky přesvědčená, že pokud politici nedělají (například při pandemii) chaotické a nahodilé kroky, komunikují s občany napřímo a často, vysvětlují a fungují ve zdravém mediální prostředí, které nehledá pouze senzace, pak si mohou určitou důvěru vybudovat.<br></p><p>A s takovou důvěrou v politiku roste i důvěra v demokracii jako takovou. A také u dezinformací a cizím vměšování platí, že není odolnější společnost, než ta, která důvěřuje svojí demokracii.</p>\n              "
  },
  {
    "id": 32,
    "link": "/putinuv-vojensky-ucet/",
    "img": "/tmp/images/20220223-signal-2022-02-23-105324_001.width-800.jpg",
    "date": "23. 2. 2022",
    "title": "Putinův vojenský účet",
    "perex": "Putinova invaze na Ukrajinu je dalším pokračováním jeho způsobu řešení problémů. Jeho intervence spojuje jedna věc: minimální ohledy na civilisty a nebývalá brutalita. Jaký je účet jeho vojenských zásahů?",
    "content": "\n                <p>Putin získal moc už v průběhu druhé čečenské války a její ukončení byla jeho hlavní priorita. Stála život jak tisíce ruských vojáků, tak hlavně dodnes nedořešený počet Čečenců včetně civilistů: i Putinem dosazený Kadyrov mluví dokonce o 300 000 mrtvých, konzervativnější odhady mluví o 150 000 zmařených životech, nejnižší odhady mluví o deseti tisících. Kontrolu nad Čečnou si pak Putin drží přes klan Kadyrovů, jsou zde i běžné brutální perzekuce proti LGBT+ komunitě (natolik, že EU v roce 2017 vyhlásila úzce zaměřené sankce).<br></p><p>Následující fotky jsou záběry ze zcela zničeného Grozného:</p><p></p><img alt=\"20220223-signal-2022-02-23-105324_001.jpeg\" class=\"richtext-image full-width\" height=\"375\" src=\"/tmp/images/20220223-signal-2022-02-23-105324_001.width-1500.jpg\" width=\"564\"><p></p><img alt=\"20220223-signal-2022-02-23-105324_002.jpeg\" class=\"richtext-image full-width\" height=\"1086\" src=\"/tmp/images/20220223-signal-2022-02-23-105324_002.width-1500.jpg\" width=\"1500\"><p></p><img alt=\"20220223-signal-2022-02-23-105324_001.jpeg\" class=\"richtext-image full-width\" height=\"375\" src=\"/tmp/images/20220223-signal-2022-02-23-105324_001_Ml47wLd.width-1500.jpg\" width=\"564\"><p>Dvanáctidenní válka s Gruzií roku 2008 naštěstí neměla tak obrovské množství obětí, ale i tak stála několik stovek životů a stovky tisíc lidí vyhnala z jejich domovů.<br></p><p>Agrese proti Ukrajině a protiprávní anexe Krymu začala v roce 2014, bohužel stále trvá a počet obětí stoupá. Kreml neustále stupňuje svojí agresi, včetně nových prohlášení, že Ukrajina nemá právo na suverenitu či ohromné vojenské přítomnosti na ukrajinském území.<br></p><p>Kam to může vést, když se Putin rozhodne zaútočit, jsme mohli vidět v Sýrii. Ano, jeho vojska zde bojovala i proti Islámskému státu, do války však vstoupil s podporou diktátora. A jeho bombardování nemocnic a (pravděpodobně) nasazení kazetové munice proti civilním cílům řadíme mezi válečné zločiny.<br></p><p>Ruské ministerstvo obrany tvrdí, že za své šestileté působení v Sýrii zneškodnili 85 000 teroristů z IS, což je číslo až bohatýrské. Co naopak víme jistě je to, že Assadův režim umučil a zbombardoval minimálně desítky tisíc vlastních občanů. V zemi přibližně dvakrát tak velké jako Česká republika. To vše s podporou a pod ochrannými křídly Vladimira Putina.<br></p><p>Válka je vždy špinavá záležitost. Přístup dnešního Kremlu ale vystupuje z řady, zejména tím, jak malý problém mu činí zabíjení civilistů, a to včetně vlastních občanů. Nesmíme dovolit, aby se z Kyjeva stal nový Grozný, z Ukrajiny nová Sýrie.<br></p><p>Před rokem jsem si na české politické scéně leccos vyslechla, když jsem kritizovala postup Evropské unie vůči Rusku jako slabý a vyzvala k zastavení projektu Nord Stream 2 a zpřísnění sankcí vůči Kremlu. Dnes se tato opatření stávají realitou a z těchto návrhů jsou najednou páky, kterými musí EU hasit požár. Musíme za ně zatáhnout, ačkoli (doslova) včera bylo pozdě.</p>\n              "
  },
  {
    "id": 33,
    "link": "/navzdy-ti-porazeni-v-putinove-valce/",
    "img": "/tmp/images/20220216-signal-2022-02-16-141258_001.width-800.jpg",
    "date": "16. 2. 2022",
    "title": "Navždy ti poražení v Putinově válce?",
    "perex": "Nesmíme zapomínat, že z Kremlu nepřichází pouze krátkodobé hrozby, ale i dlouhodobý mráz. Pokud si to neuvědomíme, budeme hrát Putinovu hru a v informační válce prohrajeme i bez boje.",
    "content": "\n                <p>Dnešek je dnem, o kterém mnozí v posledním týdnu spekulovali jako o dni ruské invaze na Ukrajinu. Nejen lidem, kteří válku zažili, ale i těm, kdo by tuto zkušenost ve svém životě rádi oželeli, se při takové možnosti svírá hrdlo.<br></p><p>Pokud jde o aktivity Ruské federace, je třeba si nalít čistého vína: Podíváme-li se na výčet bezpečnostních hrozeb za posledních několik let, marně bychom hledali incidenty, které by nebyly agresí Ruské federace. Když Gruzie v roce 2008 zahájila jednání o tom, že by se mohla stát členem NATO, byla jí odpovědí pětidenní válka. Když stejná jednání zahájila v roce 2014 Ukrajina, čekala na ní ruská invaze.<br></p><p>Ať už jde o špionážní skandály, atentáty na evropské půdě, útoky jako Vrbětice či dezinformační kampaně, všude nacházíme rukopis Kremlu. Nelze říct, že na to nereagujeme – vyhošťování diplomatů či obnovované a posilující sankce nejsou žádnými znaky přátelství, ale silové diplomacie.<br></p><p>Evropská sedmadvacítka je navíc největším obchodním blokem na světě. Pokud někdo dnes tvrdí, že tyto sankce nemají žádný efekt, pak lže, nebo se mýlí. Sedm let tvrdých sankcí, uvalených na klíčová odvětví po invazi na Krym a eskalaci konfliktu na Donbasu, odsoudilo ruskou ekonomiku k marginální pozici. Sankce v posledních letech prohloubily ekonomické problémy, se kterými se Rusko dlouhodobě potýká, zapříčinily odliv kapitálu ze země a pád rublu, odhaduje se, že za sedm let stály Rusko až 1,5 % HDP.<br></p><p>To ovšem neznamená, že jsou sankce používány tím nejefektivnějším způsobem. Jejich terče bychom měli volit s chirurgickou přesností. Oligarchy blízké Kremlu, kteří tvoří s Putinovým režimem jeden mocný spletenec, dobře známe. A víme, jak rádi své bohatství zhodnocují právě v unijních zemích. Je zřejmé, že se musíme naučit dostatečně agresivní ekonomické diplomacii, kterou tato třída pocítí.<br></p><p>Ať už se současné napětí vyvine kterýmkoli směrem, je třeba si uvědomit, že Rusko s evropskými státy válku dávno vede, jen používá jiné než tradiční metody. A vyhrává. Daří se mu rozdělovat země NATO, vytvářet mlhu kolem svých motivů – vzpomeňme na nedávnou zprávu ruských médií o tom, jak se údajně našli na hranicích masové hroby obětí ukrajinské agrese a další proudy rádoby ospravedlňující kroky Putina, či kamuflující zájmy reálné. A v neposlední řadě se mu daří již rok prodlužovaným napětím ekonomicky ubližovat Ukrajině, kterou opouští investoři a věřitelé.<br></p><p>Je těžké nyní hádat, jaké kroky Putin nakonec zvolí. Osobně stále věřím v silovou diplomacii a deeskalaci, jelikož v jeho perspektivě rozhodně nepřevažují racionální důvody pro reálný vojenský konflikt.<br></p><p>Nesmíme ale zapomínat na to, že z Kremlu nepřichází jen krátkodobé hrozby, ale dlouhodobý mráz, a obrnit se před ním. Pokud si to neuvědomíme, prohrajeme i bez boje.</p>\n              "
  },
  {
    "id": 34,
    "link": "/moldavsko-citi-historickou-sanci-se-soucasnou-krizi-muze-pomoci-eu-ma-to-ale-podminky/",
    "img": "/tmp/images/20220207-moldava2.width-800.jpg",
    "date": "7. 2. 2022",
    "title": "Moldavsko cítí historickou šanci, se současnou krizí může pomoci EU. Má to ale podmínky",
    "perex": "Moldavsko má poprvé v historii pro-evropskou prezidentku, parlament i vládu. Potřebné demokratické reformy ale zbrzdila pandemie a země se ocitá v hospodářské krizi. Rychlou pomoc představuje makro-finanční balíček od EU. Podmínky této pomoci vám představím – coby zpravodajka návrhu za celý Evropský parlament.",
    "content": "\n                <p>Od roku 2014, kdy Moldavsko podepsalo s EU tzv. Dohodu o přidružení, roste objem vzájemného obchodu. Do EU putují dvě třetiny moldavského exportu. Jen 15 % exportu připadá na druhý přilehlý trh, tedy Společenství nezávislých států, které zahrnuje 9 z 15 bývalých sovětských republik.<br></p><p>Kromě hlubokých ekonomických vazeb učinilo Moldavsko důležitý krok směrem k Evropské unii v roce 2020, ve kterých proevropská kandidátka Maia Sandu porazila pro-putinovského kandidáta a dosavadního prezidenta Dodona a stala se šestou moldavskou prezidentkou. Po měsících politické nestability navíc vyhlásila v červnu loňského roku předčasné volby, ve kterých zvítězila proevropská strana PAS. Vůbec poprvé v historii tak moldavská prezidentka, moldavský parlament i moldavská vláda sdílejí evropskou politickou vizi.<br></p><p>Moldavský příběh ale ještě čeká kus spletité cesty. Moldavská republika je statisticky asi <a href=\"https://www.businessinfo.cz/navody/moldavsko-souhrnna-teritorialni-informace/2/\">nejchudším státem Evropy</a>. Zemi, stavící na zemědělství a potravinářském průmyslu, sužuje v posledních dvou letech hospodářská krize, prohloubená pandemií a doprovázená propadem HDP o 7 %. Krize nejvíc ohrožuje malé a střední podniky, které přitom zajišťují více než 70 % zaměstnanosti. Pandemie je ovšem spíš katalyzátorem, příčiny krize jsou hlubší – politická nestabilita, chybějící reforma soudnictví a ohromná korupce (v žebříčku <b>Transparency International</b> patří Moldavsku 115. místo ze 180 zemí).<br></p><p>Právě progres v těchto klíčových oblastech je podmínkou pro makro-finanční pomoc ze strany EU. Proevropská a protikorupční vláda s podporou prezidentky v roce 2021 investovala do první vlny potřebných reforem – v boji s korupcí, organizovaným zločinem a pochybnými finančními toky. Slibný začátek ovšem zbrzdila pandemie Covidu, jejíž dopady na rozpočet znamenaly odložení další fáze reforem.<br></p><p>A právě na to se chci v rámci balíčku jeho podmínek při vyjednávání zaměřit. Evropská komise i Rada EU, které jsou součástí rozhodovacího procesu, tlačí na co nejrychlejší schválení – obě instituce to však vnímají především jako ekonomickou záležitost, a je tedy logické, že čím dřív, tím lépe. Už v minulosti se však podmíněnost finanční asistence podcenila, a za Evropský parlament tedy chci být zodpovědnější v nastavení pravidel a jejich hlídání. I kdyby to mělo pozdržet schválení balíčku, je to dlouhodobě lepší pro obě strany.<br></p><p>Příběhy postsovětských republiky, jejichž společnosti inklinují k Evropské unii, jsou jednou z hlavních náplní mé europoslanecké práce, jakožto místopředsedkyně delegace pro Euronest (země v oblasti Východního partnerství – Ukrajina, Arménie, Gruzie, Moldávie, a dříve i Bělorusko a Azerbajdžán). Plán ekonomické obnovy pro Moldavsko, představený Evropskou komisí, dosahuje 600 milionů eur a EU pokračuje v poskytování makro-finanční asistence – nejnovější balíček z ledna má činit 150 milionů eur, většinu tvoří půjčka s 9% úrokem, 30 milionů eur je grant.<br></p><p>Podmínky balíčku jsou jasné – posílení řízení finančního sektoru a veřejných financí, reformy v energetice, posílení sociální záchranné sítě, vylepšení investičního prostředí a podpora implementace DCFTA.<br></p><p>Současná politická konstelace v Moldavsku představuje obrovskou šanci pro Moldavany, jak zvrátit úpadek země, zastavit „brain-drain“ (z Moldavska odejdou každou hodinu čtyři lidé, většinou mladí a kvalifikovaní) a umožnit Moldavské republice, aby se postavila na vlastní nohy.<br></p><p>Demokratické reformy, které si klademe jako podmínku, jsou nejen technickou nezbytností pro takovou spolupráci, ale nakonec i win-win scénářem: Moldavsku se otevře cesta k nejatraktivnějšímu trhu na světě, prosperitě a spokojenosti, a nám v EU zase přibude v sousedství dobrý obchodní partner se stabilní demokracií.</p>\n              "
  },
  {
    "id": 35,
    "link": "/nezamenitelne-tulipany-jak-udelat-online-prostor-unikatni-a-proc-je-to-spatny-napad/",
    "img": "/tmp/images/273165573_3109579539316226_9016042559352198046.width-800.jpg",
    "date": "3. 2. 2022",
    "title": "Nezaměnitelné tulipány: jak udělat online prostor unikátní a proč je to špatný nápad",
    "perex": "Investování do NFT čili jedinečných objektů na internetu znamená ukládat peníze do důvěry v cizí přesvědčení. Je to klasická hra na to, že cena vlastně znamená hodnotu. Jde o jev, který známe už z hluboké historie.",
    "content": "\n                <p>Ve třicátých letech 17. století prožívala Nizozemská republika nejspíš první spekulativní bublinu na&nbsp;světě. Do&nbsp;historických knih vešla jako tzv. Tulipánová horečka. Tulipán měl cenu dnešního ekvivalentu až osmi milionů Kč. Lidé kvůli tulipánovým cibulkám neváhali prodat dům, vyskytl se&nbsp;i&nbsp;případ výměny pivovaru za&nbsp;tři kusy vzácných cibulí. Tuto mánii mj. podnítil obrovský příliv bohatství do&nbsp;Nizozemska.</p><p>Přírodní podmínky, které omezovaly nabídku tulipánů, v&nbsp;kombinaci s&nbsp;uzavřenou skupinou pěstitelů vytvořily bublinu, která tři roky dokázala udržet domněnku, že tulipán má stejnou hodnotu jako dům.</p><p>Stejně jako tehdy, i&nbsp;dnes je&nbsp;světová ekonomika zaplavena příliš velkým množstvím levných nebo téměř volných peněz, což umožňuje podvodníkům a&nbsp;šarlatánům ve&nbsp;stále větší míře využívat rostoucí trh nově bohatých a&nbsp;digitálně propojených lidí. Jenže jakmile v&nbsp;Amsterdamu došli ti, kdo v&nbsp;tulipány věřili, bublina praskla a&nbsp;každý, kdo stále tulipány držel, přišel o&nbsp;všechno.</p><p>Tulipánová horečka se&nbsp;vžila coby označení pro následující ekonomické bubliny. Tou poslední by&nbsp;mohly být tzv. NFTs (non-fungible tokens neboli nezaměnitelné tokeny). Investice do&nbsp;NFT vám totiž dnes pravděpodobně přinesou podobné výsledky. Jen bez těch tulipánů.</p><h3>Neukradl bys auto, nestáhnul bys film</h3><p>Tokeny si&nbsp;můžeme představit jako jedinečná sériová čísla, uložená v&nbsp;digitální účetní knize (blockchain) a&nbsp;provázaná s&nbsp;nějakými skutečnými digitální objekty.</p><p>Většina NFT jsou dnes hypertextové odkazy, vedoucí na&nbsp;soubory s&nbsp;obrázky, videy či zvuky, uložené na&nbsp;serverech obchodních platforem NFT a&nbsp;zabezpečené záznamem na&nbsp;blockchainu Ethereum. Ještě jednodušeji řečeno: je&nbsp;to účtenka za&nbsp;obrázek nebo video, které je&nbsp;jinak nekonečně digitálně replikovatelné.</p><p>Digitální nedostatek a&nbsp;jedinečnost, kterou si&nbsp;člověk kupuje, nespočívá v&nbsp;samotném uměleckém díle, ale pouze v&nbsp;kódu účtenky, kterému bude muset další kupující věřit, že je&nbsp;originální a&nbsp;pravý. Jako kupující musíte také věřit, že fyzické servery, které platformy používají k&nbsp;ukládání odkazovaných velkých obrazových souborů, zůstanou aktivní a&nbsp;nikdo disponující přístupem názvy souborů nezmění.</p><p>Připadá vám to&nbsp;jako šílenství, kupovat si&nbsp;něco, na&nbsp;co se&nbsp;můžete zadarmo podívat na&nbsp;internetu, ba&nbsp;si to&nbsp;stáhnout? Většina z&nbsp;nás se&nbsp;asi dnes, a&nbsp;tedy s&nbsp;odstupem nevěřícně zasměje těm nebožákům, kteří kvůli cibulce tulipánu prodali dům.</p><p>Žijeme ale v&nbsp;době internetové informační přehlcenosti, kdy si&nbsp;můžete najít cokoli, pustit cokoli ve&nbsp;smyčce třeba stokrát. Obsah internetu se&nbsp;přitom stále nafukuje. Není proto divu, že mnohým se&nbsp;možnost učinit z&nbsp;kousíčku internetu unikátní věc v&nbsp;osobním vlastnictví, jeví lákavě.</p><p>Hlavní příčinou vzestupu NFT je&nbsp;nicméně především propagace kryptoměn. Ty&nbsp;se ze&nbsp;směnných horských drah a&nbsp;podpůrných slov od&nbsp;Elona Muska již delší dobu zabydlují jako pevná součást našich (nejen) digitálních životů.</p><p>NFT můžeme brát jako součást jejich marketingu: NFT se&nbsp;nakupují kryptoměnami a&nbsp;jejich „ražba“, neboli blockchainový zápis, vyžaduje použití kryptoměny. Největší NFT platforma, opensea.io, vyzývá kupující a&nbsp;prodávající, aby zaplatili za&nbsp;registraci pomocí kryptoměny a&nbsp;vytvořili si&nbsp;peněženku pro budoucí použití.</p><p>A jak se&nbsp;vlastně dnes této bublině daří? Nepočetná skupina umělců jejím prostřednictvím generuje většinu svých zisků, obvykle prostřednictvím dobrého marketingu a&nbsp;díky propojení se&nbsp;známými aukčními domy. Nejdražší loňský NFT se&nbsp;prodal za&nbsp;cca 7&nbsp;milionů dolarů.</p><p>Rok 2021 se&nbsp;nesl především v&nbsp;duchu obchodování a&nbsp;přeprodávání těch nejznámějších. Většina umělců však ztrácí peníze na&nbsp;poplatcích a&nbsp;uvízla v&nbsp;držení Etherea nebo jiných kryptoměn, které od&nbsp;listopadu minulého roku klesly o&nbsp;polovinu. Většina NFT se&nbsp;neprodává vůbec nebo se&nbsp;prodává za&nbsp;malou částku, často dokonce nižší, než činí poplatky.</p><h3>Pirátství je&nbsp;zločin. Už zase</h3><p>Vzhledem k&nbsp;tomu, že ani technologie blockchain neřeší problém digitální důvěry a&nbsp;kořenové autenticity, NFT se&nbsp;staly živnou půdou pro pirátství, předstírání identity a&nbsp;využívání zesnulých umělců na&nbsp;každé platformě NFT. Jelikož je&nbsp;snadné podvádět a&nbsp;následky jsou zpravidla nulové, mnoho lidí tomu neodolá. A&nbsp;internetový lid se&nbsp;zatím obrací k&nbsp;tomu, co&nbsp;umí odnepaměti nejlépe: k&nbsp;satiře.</p><p>Vedou se&nbsp;diskuze o&nbsp;tom, zda screenshot a&nbsp;uložení obrázku označeného jako NFT je&nbsp;zločin, trapas (asi jako vyfocení selfie před cizím Lamborghini) či prostě realita fungování internetu. Pamětníci autorského práva si&nbsp;nicméně vybaví, že debata to&nbsp;není vůbec nová.</p><p>Diskuse o&nbsp;tom, jak něco vlastnit na&nbsp;internetu, ale i&nbsp;jak vůbec vlastnit a&nbsp;ochránit něco, co&nbsp;je veřejně přístupné, je&nbsp;věčná — vzpomeňme na&nbsp;kauzu o&nbsp;právu na&nbsp;panorama. Veřejnost se&nbsp;tehdy hrozila, že si&nbsp;turisté a&nbsp;občané nebudou moci fotit pražské památky.</p><p>Každému pyramidovému schématu však nakonec dojdou kupci. Sebeposilující proces, při němž lidé platí stále více kryptoměn za&nbsp;něco, o&nbsp;čem doufají, že v&nbsp;budoucnu prodají za&nbsp;vyšší cenu, funguje pouze tehdy, dokud roste potenciální trh kupujících.</p><p>To, že i&nbsp;tato bublina splaskne, naznačuje i&nbsp;samotný začátek vzestupu NFT: nejvýznamnější nákup, který odstartoval poptávku po&nbsp;NFT, byl nákup <a href=\"https://cdn.vox-cdn.com/thumbor/ff0-Hpbfu6PV8wsdP509CL8DS_U=/0x0:3000x3000/920x613/filters:focal(1260x1260:1740x1740):format(webp)/cdn.vox-cdn.com/uploads/chorus_image/image/68948366/2021_NYR_20447_0001_001_beeple_everydays_the_first_5000_days034733_.0.jpg\">účtenky</a> ve&nbsp;formátu jpeg za&nbsp;69 milionů dolarů. Nejednalo se&nbsp;ale o&nbsp;docenění umění. Byl to&nbsp;marketingový trik od&nbsp;bohatého investora do&nbsp;krypta. Sám ostatně přiznal, že jeho hlavním cílem bylo přitáhnout pozornost ke&nbsp;své vlastní kryptoměně, aby zvýšil její cenu.</p><p>Otázkou tedy ve&nbsp;výsledku není, jak se&nbsp;stavět k&nbsp;těmto staronovým hračkám bohatých a&nbsp;spekulantů. Historie nám dává jasný návod: ignorovat je, dokud se&nbsp;neomrzí; či se&nbsp;přidat, ale počítat s&nbsp;možnými důsledky.</p><p>Staronovou a&nbsp;stále nevyřešenou otázkou přitom je, kdy skončí boj s&nbsp;online pirátstvím a&nbsp;místo toho se&nbsp;začnou adekvátně doceňovat umělci a&nbsp;talent nezávisle na&nbsp;tom, kolik lidí mělo možnost je&nbsp;svobodně objevit.</p>\n              "
  },
  {
    "id": 36,
    "link": "/novy-protinatlakovy-nastroj-ochrani-clenske-staty-a-posili-evropskou-diplomacii/",
    "img": "/tmp/images/unnamed.width-800.png",
    "date": "2. 2. 2022",
    "title": "Nový protinátlakový nástroj ochrání členské státy a posílí evropskou diplomacii",
    "perex": "Evropská sedmadvacítka je největší obchodní celek na světě. A jako takový se nehodlá nechat vydírat. Evropská komise předložila svůj návrh nástroje, který dokáže touto vahou ochránit každý členský stát, stane-li se terčem ekonomického nátlaku třetí země.",
    "content": "\n                <p data-block-key=\"wkl2x\">Před časem jsem <a href=\"https://denikreferendum.cz/clanek/33422-cina-ukoncila-obchody-slitvou-kvuli-tchajwanu-litve-bychom-meli-gratulovat\">informovala</a> o okolnostech obchodní války mezi Čínou a Litvou. V příběhu Davida a Goliáše ukázala malá pobaltská demokracie svou odvahu, když na svém území otevřela taiwanskou ambasádu. Čína v reakci stupňovala obchodní útoky, až nakonec vypověděla všechen svůj obchodní styk s Litvou. Současně s ekonomickou šikanou třímilionové Litvy Čína vyhrožovala i ostatním členským státům – čímž jen potvrdila, proč by obchodní ústrky jediného člena měly ležet na srdci všem členům.</p><p data-block-key=\"qlhfx\">Evropská diplomacie si už delší dobu klade otázku, jak by mohla legitimně chránit své členské státy před podobnými útoky ze strany třetích zemí. Opravdu je to střet Davida s Goliášem, anebo by mohla EU efektivně chránit své členské státy svou obchodní a ekonomickou silou? A jak?</p><p data-block-key=\"pfvxv\">V následujícím období se coby zpravodajka návrhu za výbor pro zahraniční věci pokusím s partnery z naší skupiny v čele s německým kolegou Reinhardem Bütikoferem z výboru pro mezinárodní obchod dovést k realizaci nástroj, který by mohl být krokem tímto směrem.</p><p data-block-key=\"6i9pi\"><b>Anti-nátlakový nástroj</b></p><p data-block-key=\"1l6g2\">V prosinci zveřejnila Evropská komise návrh nového tzv. protinátlakového nástroje (Anti-Coercion Instrument), který předkládá několik kroků, a to jak pomoci napadených zemí i odrazování třetích zemí, které by se snažily změnit politické směřování EU nebo členského státu pomocí ekonomického nátlaku – a v případě, že to bude nezbytné, také provést odvetná opatření.</p><p data-block-key=\"u76ib\">Předně je třeba si uvědomit, jak současná situace poškozuje celou EU a ukazuje ji jako slabou a přes jednotlivé členy vlastně snadno vydíratelnou. Věci došly tak daleko, že izolovaná Litva pod ekonomickým tlakem velké čínské ekonomiky začíná zvažovat ústupek v tom smyslu, že alespoň přejmenuje taiwanskou ambasádu na “taipeiskou” podle hlavního města Taiwanu. Sedmadvacítka tak musí sledovat, jak členský stát projeví principiální postoj, <a href=\"https://www.reuters.com/world/asia-pacific/lithuania-considers-modifying-taiwan-representation-name-defuse-row-with-china-2022-01-25/\">následně je ekonomicky vydírán</a> třetí zemí a pod jejím tlakem ustoupí ze svého politického postoje. Což poškozuje diplomatickou pověst EU jako celku.</p><p data-block-key=\"4s7jn\">Návrh Evropské komise není hotový ani bezchybný – ale od toho máme v Evropě víceúrovňový schvalovací proces, při kterém ho můžeme vypilovat. Sama mám k návrhu tři klíčové otázky, které budeme s kolegy muset probrat a návrh podle nich případně přepracovat:</p><ul><li data-block-key=\"jkfgt\">Co přesvědčí všechny členské státy, aby se částečně vzdaly pro takové případy jednomyslného hlasování a blokovacích práv každého jednoho členského státu, abychom skutečně mohli být jednotnou silou?</li><li data-block-key=\"v6rhx\">Pokud by současný návrh již platil, byl by vyvolán aktuálním nátlakem Číny na Litvu?</li><li data-block-key=\"8oidq\">Dokážeme odhadnout, jak dlouho by trval předpokládaný třífázový (pomoc, vyjednávání, protireakce) proces? Dokázal by nástroj reagovat rychleji, než by například naše podniky utrpěly trvalé ekonomické škody?</li></ul><p data-block-key=\"ajanz\">Co je ale v téhle fázi stěžejní, je, že Evropská unie chce reagovat pružně na ubližování svým partnerům třetími zeměmi, že ukazuje principiální jednotu ve snaze takovou situaci řešit, a že všichni cítí motivaci vytvořit efektivní nástroj, který v budoucnu podobné ponižování nedopustí. Jsem přesvědčená, že může jít o důležitý krok k posílení evropské integrace i pocitu naší evropské vzájemnosti. I proto jsem se do tvorby této legislativy zapojila.</p>\n              "
  },
  {
    "id": 37,
    "link": "/nominace-juliana-assange-na-nobelovu-cenu-miru/",
    "img": "/tmp/images/signal-2022-01-31-125441_001.width-800.jpg",
    "date": "31. 1. 2022",
    "title": "Nominace Juliana Assange na Nobelovu cenu míru",
    "perex": "Za to, že je symbolem ochrany jádra našich demokracií: svobody slova, svobody tisku a možnosti kontrolovat naše autority bez strachu. A za inspirování všech budoucích whistleblowerů.",
    "content": "\n                <p>Historie nám ukazuje, že jednou z odpovědí na konec válek a zachování míru je demokracie. Ceníme si demokratických institucí stejně jako našeho práva je hlídat, kontrolovat a kritizovat. Tím se demokracie liší od autoritářských režimů, kterým je vlastní zatajování a umlčování. Demokracie chrání novináře, vydavatele i whistleblowery, aby mohli zveřejňovat informace, jež nesou veřejný zájem.</p><p>V čase informační revoluce podléhá definice novináře překotným proměnám. O to důležitější je, aby demokratické instituce včas nalezly definici dnešní, a ukázaly, že se veřejné kontroly nebojí.</p><p>Assange je vydavatelem pravdivých, zpravodajsky hodnotných informací ve veřejném zájmu, a to je obecná definice novináře, která musí přečkat všechny proměny. Tato definice chápe novinařinu jako sílu, která nechce ponechat vládě právo veta v tom, co by měli občané vědět, a co by jim mělo zůstat utajeno.</p><p>Assange odhalil závažná provinění, včetně válečných zločinů. Je faktem, že jinak by se o nich veřejnost nedozvěděla. Navzdory rizikům zveřejnil informace, které pomohly rozpoutat Arabské jaro. Posunul debatu o legitimitě zahraničních intervencí, nejen v USA. A přivedl k životu platformu WikiLeaks a dal tak hlas těm, kteří se do té doby báli promluvit o zlu, které potkali.</p><p>My, kteří Juliana Assange nominujeme na Nobelovu cenu míru, nechceme tomuto člověku nasadit svatozář. Vnímáme naopak příležitost ukázat, že principy, za které se jako společnost dokážeme postavit, jsou větší než lidské nedostatky.</p><p>Bude-li Assange oceněn, dostanou odvážní občané po celém světě znamení, že se nemusí bát promluvit, jsou-li svědky nepravostí, že je to správné a že lidstvo si jejich aktu váží.</p><p>Assange není hrdinou boje za svobodu slova, kterého bychom si vybrali, ale který nám byl vybrán těmi, kteří se svobody slova bojí. Proto je v zájmu všech jej dnes bránit. A dát mu v jeho nejtěžších chvílích znamení, že jednal správně.</p>\n              "
  },
  {
    "id": 38,
    "link": "/pruvodni-dopis-ceskemu-olympijskemu-vyboru/",
    "img": "/tmp/images/image_6483441.width-800.jpg",
    "date": "28. 1. 2022",
    "title": "Průvodní dopis Českému olympijskému výboru + letáček ke stažení",
    "perex": "Celé znění průvodního textu, kterým jsem ČOV poslala spolu s informačním létakem s instrukcemi, jak se chovat bezpečně v čínském kyberprostoru.",
    "content": "\n                <p>Vážení představitelé Českého olympijského výboru, vážení sportovci,</p><p></p><p>dovoluji si Vám zaslat informační leták se základními radami pro ochranu své elektroniky i</p><p>digitálního soukromí.</p><p></p><p>Čínská komunistická strana se zavazuje k tomu, že sportovce a další návštěvníky Zimních</p><p>olympijských her v Pekingu 2022 nebude sledovat či zneužívat jejich data, důkazy však hovoří proti</p><p>nim. Aplikace MY2022, kterou si budou muset návštěvníci povinně nainstalovat na svá zařízení,</p><p>nebude sloužit pouze k protipandemickým účelům. Výzkumníci z Toronta odhalili, že aplikace nemá</p><p>dostatečné zabezpečení, prolamuje soukromí uživatele, a dokonce obsahuje i seznam</p><p>cenzurovaných klíčových slov, vč. možnosti automatického nahlášení politicky citlivého obsahu.</p><p></p><p>Naši sportovci jedou reprezentovat Českou republiku a mají mou plnou podporu i obdiv. Právě proto</p><p>jim však chci pomoci se ochránit před režimem, který se je pokusí zneužít pro své účely, či jim</p><p>dokonce hrozí postihem při sdílení tzv. citlivého obsahu – citlivého pro tamní režim. A ačkoli nemají</p><p>co skrývat, i jejich data bohužel mohou pomáhat čínskému režimu s politickou a lidskoprávní opresí.</p><p>Proto na Vás apeluji, nedovolte jim to, prosím. Potažmo jim to alespoň zkomplikujte pomocí</p><p>přiložených tipů.</p><p></p><p>Děkuji za vyslechnutí a budu Vám vděčná za distribuci letáků mezi účastníky Olympijských her,</p><p>případně za pomoc, kterou jim poskytnete při zabezpečení jejich přístrojů.</p><p></p><p>Přeji našim sportovcům mnoho medailí, úspěchů i osobní radosti z výkonu!</p><p></p><p>S přátelským pozdravem</p><p>Markéta Gregorová</p>\n              "
  },
  {
    "id": 39,
    "link": "/evropska-unie-nesmi-kazachstan-nechat-mimo-svuj-zretel/",
    "img": "/tmp/images/46344.width-800.jpg",
    "date": "18. 1. 2022",
    "title": "Evropská unie nesmí Kazachstán nechat mimo svůj zřetel",
    "perex": "Protesty v Kazachstánu utnulo násilí. Tamní prezident pozval zahraniční vojáky a tisíce obyvatel země postavil do role teroristů. Je povinností EU, aby v regionu posílila vliv. Nejen kvůli zoufalé lidskoprávní situaci, ale i kvůli sobě.",
    "content": "\n                <p>Kazachstán zažil tento měsíc nejbouřlivější protesty za&nbsp;více než tři dekády od&nbsp;pádu Sovětského svazu. Země, která měla pověst ostrůvku stability v&nbsp;regionu, jakkoli samozřejmě k&nbsp;demokracii měla daleko, odhalila svou skutečnou kondici: výbuch násilí byl projevem dlouho zadržovaného napětí ve&nbsp;společnosti.</p><p>Rozbuškou konfliktu se&nbsp;stal skokový nárůst cen pohonných hmot způsobený výpadkem dodávek z&nbsp;Ruska. Jak už to&nbsp;však bývá, ekonomická nespokojenost se&nbsp;rychle transformovala v&nbsp;politické požadavky na&nbsp;svržení prezidentského systému a&nbsp;jeho nahrazení parlamentní demokracií. Projevem nespokojenosti bylo i&nbsp;svrhávání mnohých ze&nbsp;stovek soch někdejšího prezidenta Nursultana Nazarbajeva, který vládl zemi dlouhých devětadvacet let a&nbsp;jehož je&nbsp;nynější prezident Tokajev pokračovatelem.</p><p>Dále trvající nazarbajevovský režim v&nbsp;Kazachstánu silně potlačuje svobodu médií. Zemi tak v&nbsp;<a href=\"https://rsf.org/en/kazakhstan\">žebříčku</a> World Freedom Index Reportérů bez hranic patří až 155. místo. Celkově se&nbsp;stav země pod prezidentem Tokajevem zhoršoval delší dobu, a my&nbsp;jsme tak nyní mohli sledovat jen nutné vyústění reálné kondice jeho režimu.</p><h3>Temná role spojenců</h3><p>Tokajev nepřijatelným způsobem zneužil zahraniční podporu k&nbsp;potlačení svobod vlastních obyvatel, o&nbsp;kterých mluvil jako o&nbsp;teroristech či zahraničních agentech. V&nbsp;rámci takzvané Organizace smlouvy kolektivní bezpečnosti (OSKB) vyzval kazašský prezident aktivní signatáře, mezi něž patří Arménie, Bělorusko, Kyrgyzstán, Rusko a&nbsp;Tádžikistán, aby mu&nbsp;přijeli do&nbsp;země pomoci potlačit odpor vojensky.</p><p>Kazašská armáda dle dostupných údajů vícekrát střílela do&nbsp;demonstrantů a&nbsp;má na&nbsp;svědomí <a href=\"https://www.pirati.cz/tiskove-zpravy/gregorova-kazachstan.html\">desítky obětí</a>. Tokajevovu prosbu bezprostředně vyslyšeli Rusko a&nbsp;Arménie.</p><p>Vyvolání příslušné klauzule OSKB bylo přitom v&nbsp;kontextu letošních střetů fakticky nepřijatelné. Klauzule se&nbsp;totiž vztahuje na&nbsp;dvojí hrozbu: buďto vnější ohrožení státu, anebo terorismus. Tady se&nbsp;ale jednalo o&nbsp;obyčejné Kazachy, kteří vyjadřovali svou nespokojenost s&nbsp;režimem ve&nbsp;své vlastní zemi. Právě proto Tokajev ve&nbsp;veřejných prohlášeních demonstranty opakovaně nazýval „teroristy“.</p><p>Nesledovali jsme samozřejmě žádný boj s&nbsp;terorismem, ale obyčejný akt autoritářské zvůle, a to&nbsp;mimořádně sprosté. Tisíce občanů dnes v&nbsp;důsledku této ostudné manifestace moci sedí ve&nbsp;věznicích s&nbsp;nálepkou „terorista“.</p><p>Tokajevův formální pokus o&nbsp;deeskalace situace jmenováním nového premiéra nelze brát vůbec vážně. Prezident totiž zůstává svrchovaným vládcem východního střihu, který je&nbsp;za situaci v&nbsp;zemi a&nbsp;její potenciální řešení plně zodpovědný. Nový premiér je, stejně jako ten předchozí, jen jeho prodlouženou rukou.</p><h3>Jakou roli by&nbsp;nyní měla sehrát Evropská unie?</h3><p>Evropská unie prozatím kritizovala zapojení cizích vojsk a&nbsp;varovala Rusko, aby respektovalo suverenitu Kazachstánu. Osobně jsem přesvědčená, že musí následovat rezoluce Evropského parlamentu vůči Kazachstánu. Na&nbsp;jejím vzniku se&nbsp;budu aktivně podílet. Už ve&nbsp;středu proběhne diskuse na&nbsp;plenárním zasedání. Vzhledem k&nbsp;tomu, že Evropský parlament jednu rezoluci vůči Tokajevovi <a href=\"https://www.europarl.europa.eu/doceo/document/RC-9-2021-0144_CS.html\">schválil</a> již v&nbsp;únoru loňského roku, bude důležité nenarušit její váhu, ale zároveň reflektovat nový vývoj situace — a&nbsp;říct si&nbsp;jasně, co&nbsp;musí Evropská unie nyní dělat.</p><p>Evropská unie dosud v&nbsp;regionu nemá téměř žádné slovo. K&nbsp;tomu, aby došlo ke&nbsp;změně, je&nbsp;potřeba otevřít nové dialogy a&nbsp;tam, kde je&nbsp;to možné, posílit ty&nbsp;stávající. A to&nbsp;zejména se&nbsp;zeměmi v&nbsp;okolí Kazachstánu, například s&nbsp;Uzbekistánem a&nbsp;Kyrgyzstánem. I ty&nbsp;totiž mají problematické politiky a&nbsp;činí nedemokratické kroky. V&nbsp;rámci regionu jde však stále o&nbsp;potenciální partnery, s&nbsp;nimiž lze za&nbsp;určitých okolností vést rozumný rozhovor.</p><p>Obě země jsou mimo jiné nárazníkové pro současnou migraci z&nbsp;Tálibánem ovládaného Afghánistánu a&nbsp;nemají žádný zájem na&nbsp;tom, aby se&nbsp;situace zhoršovala i&nbsp;u&nbsp;jejich přímého souseda ze&nbsp;severu. Evropská unie by&nbsp;tak skrze vzájemné vztahy mohla zvýšit svou diplomatickou přítomnost v&nbsp;regionu a&nbsp;v&nbsp;případě budoucích konfliktů pomáhat s&nbsp;mediací.</p><p>Proč by&nbsp;nás v&nbsp;Evropské unii mělo toto dění zajímat, je&nbsp;tedy zjevné. Nejde jen o&nbsp;univerzální lidská práva, ale také o&nbsp;naše ryze utilitární zájmy. Destabilizované země a&nbsp;regiony v&nbsp;čele s&nbsp;diktátory vyhánějí občany z&nbsp;domovů. To, že lidé migrují, je&nbsp;běžné. Lidé, jež někdo donutí opustit domov, ale prchají bez zázemí, které by&nbsp;jim pomohlo vybudovat si&nbsp;jinde nový život.</p><p>To pak bohužel ubližuje i&nbsp;stabilitě zemí, kam putují. Problémů s&nbsp;jejich integrací využívají populisté, kteří radikalizují a&nbsp;štěpí společnost. Pokud proto máme možnost převzít část zodpovědnosti hned, měli bychom tak učinit.</p>\n              "
  },
  {
    "id": 40,
    "link": "/cesti-vojaci-na-polske-hranici-ano-ale-nesmime-soutezit-s-lukasenkem-kdo-se-vydrzi-dele-divat-na-trpici-migranty/",
    "img": "/tmp/images/20211210-polsko_ct.width-800.jpg",
    "date": "10. 12. 2021",
    "title": "Čeští vojáci na polské hranici? Ano, ale nesmíme soutěžit s Lukašenkem, kdo se vydrží déle dívat na trpící migranty",
    "perex": "Pomoc české armády Polsku je na místě. Nezapomínejme však, co se na polsko-běloruských hranicích děje: naši vojáci míří do zóny, kam nejsou vpouštěny humanitární organizace.",
    "content": "\n                <p>Vláda bude příští týden projednávat <a href=\"https://ct24.ceskatelevize.cz/domaci/3411326-cesti-zenijni-specialiste-zamiri-do-polska-budou-pomahat-na-hranici-s-beloruskem\">návrh na působení Armády ČR v Polsku</a> za účelem posílení ochrany polsko-běloruské hranice. Má jít maximálně o 150 osob na dobu maximálně 180 dnů v období ode dne schválení Parlamentem ČR do 31. července 2022.<br></p><p>Jako europoslankyně orientovaná na daný region situaci na polsko-běloruských hranicích samozřejmě zblízka sleduji a od vypuknutí krize se <a href=\"https://gregorova.eu/reseni-krize-na-polskych-hranicich-ma-nekolik-kroku-prvni-musi-vest-k-zachrane-holych-zivotu/\">snažím hledat cesty, jak krizi zažehnat</a>. Jak zachránit životy, jak stabilizovat hranice EU a jak potrestat Lukašenka, který nakládá s lidmi jako s figurkami. Situace je mimořádně dramatická a každá pomocná síla se bude hodit. Polsko je náš blízký partner a bezprostřední soused, výpomoc se situací, kterou Poláci nezavinili, a ve které se hraje o hranici EU, je zcela na místě.<br></p><p>Je však třeba se podívat i na to, do jaké situace z hlediska mezinárodního práva česká armáda vstoupí. Komu bude pomáhat. A komu možná bude muset svítit na protiprávní jednání…<br></p><p><b>Manifestace moci, ne pomoci</b><br>Polsko v tuto chvíli koná podle tzv. pushbackového zákona o změně zákona o cizincích, který polská vláda ve zrychleném řízení přijala v polovině října. Vše nasvědčuje tomu, že zákon je v rozporu s principy právního státu (včetně polské Ústavy), evropským právem i mezinárodním právem, neboť jeho schválení porušilo demokratický princip dvojí instance správního řízení. Stejně tak porušuje řadu základních předpisů azylového práva, například ustanovením, které má umožnit ponechání žádosti o mezinárodní ochranu bez projednání.<br></p><p>A jak si počíná pohraniční stráž přímo na místě? Chodí zamaskovaná, její vozidla mají zakryté SPZ, příslušníci se odmítají legitimovat. Proti jejich postupu přitom není žádná možnost odvolání ani protestu, navíc nelze jejich postup nijak dokumentovat – v zóně výjimečného stavu platí zákaz pořizování audiovizuálních záznamů.<br>Příznačný je případ dvou opozičních poslankyň, které otevřely v obci Białowieża – tedy na území, kde platí výjimečný stav – pobočku své poslanecké kanceláře s cílem poskytovat místním psychologickou a právní podporu. Poté, co vstoupil v platnost sporný zákon, nebyly Urszula Zielińska a Klaudia Jachira vůbec vpuštěny do zóny, kde se nachází jejich poslanecká kancelář. Podle jedné z poslankyň nebyla policie na místě schopná podepřít své jednání zákonem.<br></p><p>Znepokojivě působí i případ z 18. října, kdy aktivisté skupiny Grupa Granica našli osmičlennou skupinu z Konga, která mezi sebou měla dva nezletilé se zdravotními problémy. Servais byl od pasu dolů ochrnutý a jeho bratr Asser se rozhodl zůstat s ním. Aktivisté jim zavolali sanitku a rodinný soud jmenoval jednu z aktivistek jejich kurátorkou. Odpoledne téhož dne však chlapci zmizeli, žádná z okolních nemocnic je nepřijala a všechny orgány odmítají, že by s nimi měly jakýkoliv kontakt.<br>V takové atmosféře je třeba důrazně požadovat po polské straně, aby vrátila situaci do právního prostředí. A jakkoli se Polsko do situace dostalo bez vlastního zavinění, členský stát EU má povinnost dodržovat mezinárodní úmluvy a nezadržovat stovky lidí ve stavu ohrožení na životě a bezprostředního bezpráví.<br></p><p>Mějme na paměti, že čeští vojáci také zamíří do zóny, kam nadále nejsou vpouštěny humanitární organizace. Na místo dlouho nemohla ani média. Momentálně mohou jen částečně a za přísných podmínek s ostrahou. Polští novináři nazývají tyto novinářské exkurze „safari“ – není jim umožněn svobodný pohyb ani investigativní novinářská práce.<br></p><p>Polská vláda si zkrátka nad situací udržuje informační monopol. K čemu to vede? Na konci září ministr obrany Mariusz Błaszczak a ministr vnitra Mariusz Kamiński na tiskové konferenci prezentovali materiály údajně nalezené v telefonech osob zadržených po překročení polsko-běloruské hranice: fotografie z poprav, ozbrojení muži na pozadí Kremlu, falšované doklady a také zoofilní a pedofilní scény. Błaszczak tím dokládal, jaké výzvě musí pohraniční stráž a vojáci čelit. Jenomže se ukázalo, že zoofilní scéna, kterou ministr explicitně prezentoval na tiskové konferenci, pochází z roky starého videa dostupného online. Ze strany polské vlády jsme tedy svědky propagandy, která má za cíl migranty ještě více dehumanizovat. To je neuvěřitelně nezodpovědné jednání, která situaci eskaluje, místo aby ji pomáhalo jakkoli řešit.<br></p><p>Přitom za celou dobu trvání výjimečného (a nynějšího para-výjimečného) stavu nebyl hlášen jediný trestný čin ani přestupek spáchaný někým z migrantů – a to přesto, jaká paradoxní logika na hranicích panuje: závažnější trestná činnost by byla možná cesta k záchraně života v podobě zatčení, uvěznění a uspokojení základních životních potřeb.<br></p><p><b>K řešení má Polsko daleko</b><br>Polský postup je nejen nelidský, ale taky neefektivní. Polská vláda neučinila nic pro deeskalaci konfliktu a nepřijala od nikoho pomoc, čímž vystavila celou EU zvýšenému riziku ozbrojeného konfliktu. Místo navázání spolupráce například s Frontexem, který má za sebou úspěšné řešení totožné situace na litevských hranicích, sahá polská vláda po silových „řešeních“ a využívá tak situaci pro svůj vnitrostátní politický kapitál.<br></p><p>Vracení lidí za bělorusko-polskou hranici bez vypořádání jejich práv nemá žádný efekt, vede jen k dalším pokusům o překročení hranice. Šanci proklouznout pohraniční stráži mají lidé v dobré fyzické kondici a s dobrým vybavením, bez šance naopak zůstanou lidé ve špatném zdravotním stavu, rodiny s dětmi. Polský postup tedy ústí v nejhorší možné důsledky, protože se obrací proti nejslabším.<br></p><p>Pokud budeme tolerovat strategii „push-backů“, budeme se podílet na narušování důvěry ve stát a právo. Nesmíme pomáhat maskovat, že polské vnitrostátní instituce selhávají.<br></p><p>Čím déle taková situace trvá, tím více legitimizuje extrémistické tendence ve společnosti. Pokud dá naše vláda spolu s polskou najevo, že jsou pro ně životy migrantů bezcenné, posílí a ospravedlní to podobné tendence i u části české veřejnosti. Znamená to přijmout dehumanizační strategii Lukašenka s Putinem, kteří používají migraci jako politický nástroj posilování populistů z nedemokratických a protievropských stran. Evropa musí dělat to, co je správné – řídit se vlastními hodnotami, nikoliv manipulací běloruského režimu.<br></p><p>EU musí demonstrovat svou moc mírovými (diplomatickými, politickými a ekonomickými) prostředky, nikoliv soupeřit s běloruským režimem, kdo se déle vydrží dívat na trpící lidi. Do takové soutěže se Evropa neměla nikdy pouštět, protože v ní prohrávají nevinní lidé, humanistické hodnoty, a nakonec úplně všichni až na ty, kdo situaci zavinili.<br></p><p><i>Děkuji za informace přímo z místa a za spolupráci na jejich zpracování Nině Baše a organizaci Grupa Granica.</i></p>\n              "
  },
  {
    "id": 41,
    "link": "/cina-ukoncila-obchody-s-litvou-kvuli-tchaj-wanu-litve-bychom-meli-gratulovat/",
    "img": "/tmp/images/46064.width-800.jpg",
    "date": "6. 12. 2021",
    "title": "Čína ukončila obchody s Litvou kvůli Tchaj-wanu. Litvě bychom měli gratulovat",
    "perex": "V reakci na otevření tchajwanské ambasády v Litvě vypověděla ČLR pobaltské republice veškerý obchodní styk. Jde o krok, který je neslučitelný s mezinárodními obchodními pravidly a otevírá závažné otázky o tom, jakou váhu daná pravidla mají.",
    "content": "\n                <p>Nedávno jsme byli svědky nového aktu obchodního napětí mezi Evropskou unií a&nbsp;Čínskou lidovou republikou. Čína zablokovala všechen dovoz z&nbsp;Litvy. Konkrétně odstranila Litvu ze&nbsp;seznamu zemí původu. Její zboží tudíž nemůže být procleno a&nbsp;dostat se&nbsp;do země. Vedle toho Čína omezila také import.</p><p>Příčina tohoto radikálního a&nbsp;bezprecedentního kroku je&nbsp;zřejmá. Obchod mezi oběma státy — včetně dalších vztahů — ochabuje od&nbsp;listopadu letošního roku, kdy Litva na&nbsp;svém území <a href=\"https://www.ft.com/content/0ebaa7c7-761d-445e-b3e4-f5d2c9b4768f\">povolila otevření ambasády Tchaj-wanu</a>.</p><p>Pro Litvu reakce Číny nepředstavuje žádnou drastickou ránu. Baltská země exportovala do&nbsp;Číny méně než jedno procento svého celkového vývozu. Diplomaticky jde oproti tomu o&nbsp;jasný signál, že pro Litvu je&nbsp;přednější budovat dlouhodobě udržitelné vztahy s&nbsp;demokratickými partnery, než udržovat procentního byznys za&nbsp;cenu cenu ignorování vnitrostátních poměrů v&nbsp;Číně.</p><p>Čína k&nbsp;podobným obchodním „trestům“ vůči různým zemím přistoupila už v&nbsp;minulosti, vždy se&nbsp;však dosud zaměřila na&nbsp;konkrétní sektor či komodity. Dotklo se&nbsp;to například Japonska, Norska, Malajsie, Korey, Tchaj-wanu či Austrálie. V&nbsp;tomto smyslu jde tedy o&nbsp;novou situaci, a to&nbsp;situaci naprosto výjimečnou.</p><p>Rozmíška zvedá otázky: Pokud je&nbsp;možné jednu zemi jen tak vyškrtnout z&nbsp;obchodu, co&nbsp;to vlastně znamená být členem Světové obchodní organizace? A co&nbsp;pak znamená být součástí jiných mezinárodních ekonomických dohod? A&nbsp;mají tyto dohody — pro Čínu i&nbsp;ostatní — vůbec smysl?</p><p>Postup Číny snad nezůstane bez odezvy… Litva v&nbsp;posledních letech dokázala svůj obchod adaptovat na&nbsp;svobodný svět, ztrátu procentního byznysu s&nbsp;Čínou tedy poměrně snadno ustojí. Reakce Evropské unie by&nbsp;se tedy neměla týkat čistě obchodní stránky konfliktu.</p><p>Jako na&nbsp;zavolanou v&nbsp;Evropské komisi <a href=\"https://ec.europa.eu/commission/presscorner/detail/en/IP_21_1325\">právě vrcholí projednávání takzvaného nástroje proti nátlaku</a>. Komise by&nbsp;měla tento nástroj schvalovat ve&nbsp;středu, pak ho&nbsp;čeká cesta Evropským parlamentem a&nbsp;Radou EU. Tento nástroj by&nbsp;měl Evropské unii de&nbsp;facto umožnit rychleji, pružněji a&nbsp;efektivněji reagovat na&nbsp;obchodní výhrůžky či podobnou polarizaci obchodních vztahů.</p><p>Jisté kontroverze se&nbsp;nástroji dostává především v&nbsp;jeho vztahu vůči Světové obchodní organizaci. Právě to&nbsp;bude mimo jiné předmětem diskuse na&nbsp;půdě Evropském parlamentu, kde se&nbsp;tomuto tématu hodlám věnovat.</p><p>Evropská unie je&nbsp;největší obchodní blok na&nbsp;světě. Příliš toho však nevyužíváme, a to&nbsp;ani při ochraně vlastních zájmů. Nemá však smysl podrývat obchodní dohody — tak, jako to&nbsp;dělají naši oponenti.</p><p>Odhlédneme-li od&nbsp;otázek pravidel a&nbsp;smluv mezinárodního obchodu, které bude po&nbsp;tomto incidentu třeba na&nbsp;všech frontách diskutovat, měli bychom Litvě gratulovat. Zachovala si&nbsp;páteř, podpořila demokratickou a&nbsp;lidskoprávní diplomatickou linii a&nbsp;zbavila se&nbsp;bilaterálního obchodu se&nbsp;státem, který nechává své zboží běžně vyrábět v&nbsp;pracovních táborech útlakem menšin.</p>\n              "
  },
  {
    "id": 42,
    "link": "/polsko-je-dejistem-klicoveho-boje-za-zenske-pravo-na-vlastni-telo/",
    "img": "/tmp/images/20211203-262163628_3063949640545883_7512824606.width-800.jpg",
    "date": "3. 12. 2021",
    "title": "Polsko je dějištěm klíčového boje za ženské právo na vlastní tělo",
    "perex": "Polští poslanci včera debatovali o návrhu zákona, který by v zemi kompletně zakázal ženám možnost podstoupit potrat. Zamítnutím nebyl boj vyhrán, prošel totiž návrh na založení registru těhotenství, tedy takové „databáze děloh“.",
    "content": "\n                <p>Polští poslanci včera debatovali o návrhu zákona, který by v zemi kompletně zakázal ženám možnost podstoupit potrat. Podle tohohle zákona by za potrat hrozil stejný trest jako za vraždu. Zákon o zákazu potratů byl nakonec zamítnut. Přesto se zdá, že polská konzervativní klika se silným zastoupením v parlamentu hodlá dál usilovat o vybudování dystopického státu, který vlastní ženská těla. Už jen projednávání tohoto „barbarského návrhu nadace fanatiků“, jak jej označila jedna opoziční poslankyně, by ale měl rozblikat červené kontrolky.<br></p><p>Zamítnutím samotného zákona ale nebyl boj vyhrán. Prošel návrh na založení registru těhotenství - tedy ve skutečnosti prostě taková „databáze děloh“. Podobné databáze má nově sestavovat tzv. Polský institut pro rodinu a demografii, což je jen eufemistické označení pro šmírovací instituci na polské ženy. Šéf tohoto institutu se díky němu bude moct na základě pravomocí státního zástupce účastnit rozvodového řízení a účinně blokovat rozhodnutí. Bude moct podávat žaloby proti LGBT+ osobám s dětmi a požadovat zbavení jejich rodičovských práv. A bude mít přístup k údajům o každém těhotenství, každém potratu, o každé ženě v zemi, které shromáždí jakýkoli subjekt v Polsku.<br></p><p>V Polsku už nyní platí extrémně přísná omezení interrupcí - těhotenství lze už dnes legálně ukončit, jen je-li důsledkem znásilnění či incestu, anebo prokazatelně ohrožuje život matky. Tento registr má tedy za úkol jediné: zachytit ty ženy, které vyjedou za interrupcí do zahraničí.<br></p><p>Je potřeba připomenout, že poslanci se návrhem na úplný zákaz potratů zabývali z podnětu občanské iniciativy, kterou podepsalo 130 tisíc lidí. Stojí za ní Mariusz Dzieržawski, protipotratový aktivista, zakladatel Nadace Pro - právo na život. Zní to zhola neuvěřitelně, ale podle jednoho z paragrafů by mohl být trestný i spontánní potrat, pokud by vyšetřovatelé došli k závěru, že těhotná se žena „nechovala tak opatrně, jak by to odpovídalo jejímu stavu“.<br></p><p>Vzbuzuje to ve vás podobné pocity jako seriál Příběh služebnice? Ve mně taky – i tam byly ženy obětí své dělohy, na kterou si dělá nárok totalitní stát. O to horší je, že se takové návrhy vážně diskutují na parlamentní půdě členského státu EU, ba dokonce našeho přímého souseda.<br></p><p>Není náhoda, že tyto události s úzkostí sledují i ženy v České republice nebo na Slovensku. O to větší inspirací jsou pro mě polské ženy, které si toto středověké utahování šroubů nenechávají líbit a znovu pořádají masové protesty – v Poznani, Vratislavi, Katovicích, Krakově a na dalších místech.<br></p><p>Jsem v tom s nimi.</p>\n              "
  },
  {
    "id": 43,
    "link": "/istanbulska-umluva-je-obeti-dezinformaci-jeji-ratifikace-by-pomohla-prevenci-nasili/",
    "img": "/tmp/images/Copie_de_16Days_Template_InstagramFacebook_1.width-800.png",
    "date": "25. 11. 2021",
    "title": "Istanbulská úmluva je obětí dezinformací. Její ratifikace by pomohla prevenci násilí",
    "perex": "Genderově podmíněné násilí prostupuje naše společnosti, umí být neviditelné za stěnami našich domovů, i viditelné v sexismu, obtěžování a všech dalších projevech genderové nerovnováhy.",
    "content": "\n                <p>Ženy nadále čelí sexuálnímu obtěžování, řada z nich každoročně prodělá děsivou zkušenost znásilnění. Ženy jsou dál v hrozivých statistikách bity svými partnery. Situace se nezlepšuje a odhaduje se, že ony hrozivé statistky jsou ve skutečnosti jen špičkou ledovce, neboť se ženy bojí o svých traumatických zážitcích hovořit – jednak proto, že právní systém jejich výpověď často shazuje a pachatelé zoufale často vyváznou bez trestu, jednak proto, že se tyto ženy často stávají oběťmi druhotné viktimizace, když jsou obviňovány, že si všechno vymyslely, že si to přibarvily, že si na to vzpomněly podezřele pozdě, nebo si to dokonce samy zavinily, protože byly opilé či vyzývavě oblečené.</p><p>S vidinou takové společenské reakce stále velké procento obětí sexuálního násilí zvolí variantu vytěsnění či mlčení. Z reakcí obětí známého psychiatra je patrné, jak těžké je svěřit se se svým traumatem, když se agresor může spolehnout, že zrak bude odvracet jeho instituce, psychiatrická komunita, média i veřejnost.</p><p>Z domácího násilí se vinou pandemie stala skrytá „stínová“ pandemie – tam, kde se schováváme před nehostinností vnějšího světa, čeká na velkou spoustu žen (a bohužel i dětí) mnohdy ještě nehostinnější realita.</p><p>Když Česká republika podepisovala Istanbulskou úmluvu, věřilo se, že jde o jasný signál, že násilí na ženách již nebude akceptováno. Že se konečně něco pohnulo. Bohužel, realita je jiná – sám podpis nic neznamená a žádná z českých vlád dosud Úmluvu neratifikovala.</p><p>Jedním z důvodů je i ten, že se obávají veřejného mínění části společnosti, která je pod vlivem dezinformační kampaně odpůrců Úmluvy. Nejčastějším mýtem, který se zakořenil u části české společnosti, je ten, že Istanbulská úmluva je ve skutečnosti jen zástěrkou pro implementaci tzv. „genderové ideologie“ do našich zákonů. Tato manipulace vzniká tak, že dezinterpretuje podstatu úmluvy, která řeší „genderově podmíněné násilí“. Genderově podmíněné znamená, že nejde o nějaké pouliční násilí, ale o takové, které vychází z mocenské nerovnováhy, a které až z 95 % páchají muži na ženách a dětech. V takové situaci se směřování k genderové rovnosti ve společnosti jeví jako klíčové pro řešení tragické situace – a rozhodně nesouvisí s nějakým „smazáváním rozdílů mezi muži a ženami“, jak někteří vyvozují (za vydatné podpory dezinformátorů).</p><p>Úmluva neobsahuje ani žádnou formulaci, které by chtěla na školách nějak nově definovat společenské role mužů a žen či zavádět více genderů.  Jak upozorňuje<a href=\"https://www.vlada.cz/assets/ppov/rovne-prilezitosti-zen-a-muzu/Projekt_OPZ/Vystupy_projektu/brozura_IU.pdf\"> brožura</a>, kterou vypracoval v roce 2018 Úřad vlády, principy, jako je „rovnost mezi ženami a muži, genderové role bez stereotypů, vzájemná úcta, nenásilné řešení konfliktů v mezilidských vztazích“, o kterých úmluva hovoří, jsou dávno obsažené v § 2 zákona č. 561/2004 Sb., školského zákona, podle něhož se vzdělání zakládá na principech „vzájemné úcty, pochopení, lidských práv a demokratického státu a uplatňování principu rovnosti žen a mužů ve společnosti“.</p><p>Velkou dezinformací ze strany odpůrců úmluvy je i zlehčování problému domácího násilí a zjednodušující představy o něm. V České republice zažila fyzické nebo sexuální násilí třetina žen (což zhruba odpovídá evropskému průměru) – u násilí ze strany partnera je číslo ještě o kousek větší. Organizace proFem před časem vyčíslila ekonomické náklady státu spojené s genderově podmíněným násilím na 14,5 miliardy ročně – číslo zahrnuje náklady na justici, sociální práci, ale i ekonomickou neaktivitu obětí.</p><p>Jedna ze lží Istanbulské úmluvě podsouvá, že je „diskriminační“, protože ignoruje mužské oběti domácího násilí. Jelikož drtivou většinu pachatelů domácího násilí tvoří muži, přizpůsobuje se tomuto faktu i jazyk úmluvy. Není však pravda, že násilí v opačném gardu vynechává – hned článek 2 mluví explicitně o „všech obětech“ – tedy i mužích a dětech. Jestli bychom se místo podobných úvah mohli nad něčím zamyslet, pak jsou to celospolečenské příčiny takové genderové nerovnováhy, které ústí až v asymetrii mezi pachateli domácího násilí. V tomhle případě beze zbytku platí, že všechno souvisí se vším.</p><p>Odpůrci Úmluvy se rovněž často uchylují k „právní analýze“, podle které nepřinese českému zákoníku nic nového: „naše zákony ohledně domácího násilí jsou dobré a zvnějšku nucenou genderistickou šílenost nepotřebují“. Ano, z hlediska trestního práva se dá říct, že až na možné dílčí úpravy již současný právní systém istanbulskou úmluvu naplňuje – trestněprávní rovina však tvoří pouhou třetinu úmluvy. Ta totiž navrhuje také opatření v oblastech, jako je prevence, dostupnost podpůrných služeb pro oběti či telefonních linek pomoci, systematické školení a vzdělávání apod. To všechno jsou naprosto stěžejní opory prevence genderově podmíněného násilí a Česká republika i další ze států, které ji dosud neratifikovaly, v těchto věcech potřebují zabrat.</p><p>Úmluva to sama samozřejmě nezvládne, ale vytvoří státu potřebný prostor pro pokrok v prevenci násilí a nese s sebou také symbolickou rovinu, neboť ukazuje, že státy EU problém vnímají a mají vůli ho řešit. V tomhle smyslu už samotná ratifikaci může být důležitým signálem tisícům stávajících obětí domácího násilí, že v tom nejsou samy a že pořád žijí ve společnosti, které jejich utrpení není lhostejné.</p><p>Ratifikovat Istanbulskou úmluvu znamená postavit se za práva žen. Její odpůrci ve skutečnosti nenabízejí alternativu, nabízejí jen bagatelizaci problému, odvádění diskuse na podružná či smyšlená témata a pokračující strkání hlavy do písku. My všichni z oněch šesti členských zemí, které úmluvu dosud neratifikovaly, bychom měli apelovat na své vlády, aby přestaly podléhat manipulacím. Zkušenosti z ostatních států prokazují, že Istanbulská úmluva je efektivní a praktický nástroj pro zlepšení prevence násilí i systému pomoci, který toto násilí v našich domácnostech i v ulicích konzervuje.</p><p>Není na co čekat – ratifikujme Istanbulskou úmluvu a prokažme, že pro násilí v moderní společnosti není místo.</p>\n              "
  },
  {
    "id": 44,
    "link": "/reseni-krize-na-polskych-hranicich-ma-nekolik-kroku-prvni-musi-vest-k-zachrane-holych-zivotu/",
    "img": "/tmp/images/IHA8f55ee_P2021110904787.width-800.jpg",
    "date": "23. 11. 2021",
    "title": "Řešení krize na polských hranicích má několik kroků. První musí vést k záchraně holých životů",
    "perex": "Evropská unie čelí hybridnímu útoku ze strany Lukašenka, podporovaného Putinem. Jakými kroky musíme postupovat, abychom krizi zažehnali, neumožnili diktátorům vytvořit si z našich slabin precedens a zabránili tomu, aby na našich hranicích umírali lidé?",
    "content": "\n                <p>Situace na polsko-běloruských hranicích je den ode dne vypjatější. Situaci zhoršují klesající teploty, které začínají tisíce migrantů ohrožovat na životech. Právě za ně jsem v úvodu svého plenárního projevu držela symbolickou minutu ticha.<a href=\"https://www.youtube.com/watch?v=hoDp_Tym5VY\"> https://www.youtube.com/watch?v=hoDp_Tym5VY</a></p><p>Prvotními viníky tragické situace jsou strůjci tohoto hybridního útoku. Tím aktivním je běloruský diktátor Lukašenko, který podle všech dostupných důkazů vytvořil tuto ad hoc migrační vlnu, aby s ní destabilizoval Evropskou unii a potrestal ji za sankce, které na jeho režim uvalila. Pasivním strůjcem je ruský vůdce Vladimir Putin, který Lukašenkův autoritativní režim drží finančně při životě.</p><p>Těžko se však dožadovat politické zodpovědnosti za zneužívání civilních životů u politiků, kteří na takovém zneužívání postavili svou politickou moc. Řešení situace z hlediska lidských životů tedy najdeme pouze v dialogu mezi EU a Polskem.</p><p>Už tak nepřehledná situace se však ve výrocích politiků stává ještě nepřehlednější. Koho bychom tedy měli povolávat k zodpovědnosti? Jaký krok má kterému předcházet? Jakou roli má Brusel a jakou Varšava?</p><p>Řešení krize je třeba rozdělit do několika stupňů. První stupeň znamená zamezit tomu, aby u hranice EU umírali lidé. Blouznit v tomto prvním kroku o nějakém dialogu s Lukašenkem znamená prodlužovat agónii nevinných lidí v nehumánních podmínkách a přihlížet počítadlu mrtvých.</p><p>Na polsko-běloruské hranice by měla být v první řadě vyslána agentura Frontex. Ta je schopna řídit migrační proces a korektně posuzovat případný nárok pro vstup na půdu Evropské unie, stejně jako s tím před pár měsíci pomohla Litvě. Nemá smysl strašit nějakým „masovým přívalem migrantů“ – jejich žádosti lze s pomocí agentury posuzovat individuálně. Bylo by to konečně konkrétní řešení akutní situace, která není hodna civilizovaného světa, za který se my v EU považujeme, a která už si vyžádala několik životů.</p><p>Jelikož jakýkoli konstruktivní dialog s Lukašenkem coby strůjcem této špíny není z principu možný, musí to být Polsko, kdo neprodleně umožní přístup humanitárním organizacím. To je pořád první stupeň celého řešení.</p><p>Politická odpovědnost patří až k druhému stupni – a tady už EU jednat dokázala a sankce vůči Lukašenkovi zesílila. Tento ekonomický nástroj – spolu se zintenzivněním diplomatické práce – by se měl namířit i na mlčící podporovatele Lukašenkova režimu v čele s Putinem. Tady již nejde \"jen\" o Bělorusko a jeho občanskou společnost – Lukašenkův režim přímo ohrožuje ostatní státy Evropské unie. Zpřísnění sankcí se tedy může týkat i těch zemí, které Lukašenka podporují a udržují jeho režim při životě jako zombii.</p><p>A konečně, jsem přesvědčená, že bychom měli podpořit Polsko ve vyvolání Článku 4 smlouvy o NATO, tedy konzultace na úrovni NATO, jako tomu bylo v roce 2004 při krymské krizi na hranicích Litvy, Lotyšska a Polska. Mějme na paměti, že jsme byli vtaženi do plnohodnotného hybridního konfliktu, který ohrožuje bezpečnost občanů a územní celistvost. Jde o sílu reakce, která dlouhodobě podobné útoku odradí.</p><p>Aby měla takováto strategie význam, musíme však jako svobodný svět začít jednat v prvním stupni, od kterého všichni odvrací zrak. Pokud necháme na svých hranicích umrzat lidi, zdráhám se nás označovat za civilizované společenství.</p>\n              "
  },
  {
    "id": 45,
    "link": "/pro-piraty-volby-nedopadly-dobre-ale-na-fnukani/",
    "img": "/tmp/images/20211014-242934702_3028346914106156_3345259053.width-800.jpg",
    "date": "14. 10. 2021",
    "title": "Pro Piráty volby nedopadly dobře, ale na fňukání není čas. Vidím taky velký dobrý",
    "perex": "Volby pro Piráty dopadly špatně. Nejsem ale typ člověka, který by se rád hrabal v porážkách a smutnil déle, než je nezbytně nutné. Po každé ráně se snažím dívat do budoucnosti, protože tam leží většina práce, kterou je ještě třeba odvést.",
    "content": "\n                <p>Piráti přišli o 18 poslanců, kteří budou chybět nejen naší straně, ale troufám si říct, že i spoustě lidí. Náš bruselský „výsadek“ samozřejmě nenechá tu čtveřici poslanců ve štychu a budeme se snažit pokrývat co nejvíc témat, která jako Piráti považujeme za společensky zásadní, a která v odcházejících poslancích ztratila zastání ve volených funkcích. Pirátství vždycky bylo o týmovém duchu a jeho síla se ukáže právě v nejtěžších časech.<br></p><p>Některé své bezprostřední názory už jsem stihla vyjádřit v médiích. Na začátku jsem stála proti koalici se STAN a svoje důvody vysvětlovala i na sjezdu. Moje pozice byla poražena a vůli členstva jsem respektovala – i o tom je politická práce.<br></p><p>Teď bych se ale chtěla zaměřit na to pozitivní, co se ve volbách podařilo, a co bude klíčové pro budoucnost společnosti i politické kultury u nás. A není toho málo!<br></p><p>Předně, je skvělou zprávou, že jsme se jako společnost úspěšně postavili nebezpečné figuře Andreje Babiše. Nevnímám to ale jen jako účtenku jednomu oligarchovi, nýbrž jako součást možného pozitivního trendu, který tyto volby stanovily. Ukázaly, že i populistům a oligarchům s koncentrovanou mediální a finanční mocí se dá čelit. Všímají si toho i v zahraničí a situaci v České republice popisují výrazy jako „populismus na ústupu“. Cítím po čase obrovskou hrdost, že konečně jednou jdeme příkladem a ukazujeme dalším, že ve svobodných volbách se lze postavit autoritářským a populistickým trendům.<br></p><p>Nemenší radost mi ale dělá také oněch 50 žen, které zasednou v nové Sněmovně. Ráda bych si myslela, že tomu třeba nějak přispěla i moje kampaň <b>#PolitikaJeProVšechny</b>, ve které jsem právě k takovým iniciativám vyzývala: vzhledem k tomu, že některé neviditelné bariéry pro vstup žen do politiky jsou strukturální, vyžaduje to od nás i nějakou aktivitu navíc, abychom je pomohli postupně prolamovat. V první řadě je třeba podporovat ženy ve svém okolí a motivovat je i jim pomáhat, aby se na kandidátky dostaly.<br></p><p>A jak vyzývala úspěšná iniciativa <b>#ZakroužkujŽenu</b>, svou podporu lze vyjádřit i ve volební místnosti. I díky ní bylo do Poslanecké sněmovny zvoleno nejvíce žen v české historii. Celkově se letos přidělilo ženám o 566 tisíc preferenčních hlasů víc než v minulých volbách, což je nárůst o 87 %. A co je výsledek? Celkem 30 z oněch 50, tedy nadpoloviční většina, se díky kroužkům posunula výš, než kam je umístila jejich strana. A hlavně – 13 z oněch 50 žen se stalo poslankyněmi jen díky preferenčním hlasům.<br></p><p>Znamená to, že voliči si přáli ve Sněmovně víc žen, než jim strany seřazením kandidátek nabízely jako svou preferenci. Vyplývá mi z toho jediné: že do příštích voleb by se měly všechny strany nad tímhle výsledkem zamyslet. Preference hovoří jasně – ať už je to tak, že voliči chtěli ženy jako takové, aby tím nějak vyjádřili svůj postoj k jejich zastoupení, anebo je vybírali pro jejich kompetence, znamená to, že strany ženy mají a lidem se očividně zamlouvají víc, než by odpovídalo pozicím, na které je strany pustí.<br></p><p>Zda se tak v nadcházejících volbách dočkáme většího zastoupení žen i bez „práce“ voličů, či dokonce první české prezidentky, zůstává výzvou jak pro politické strany a hnutí, tak stále i pro nás všechny. Poslední volby by nám v tom měly dodat odvahu i optimismus.</p>\n              "
  },
  {
    "id": 46,
    "link": "/vyvoj-a-regulace-umele-inteligence-eu-nespi-ale/",
    "img": "/tmp/images/pravdaboli-3.width-800.jpg",
    "date": "30. 9. 2021",
    "title": "Vývoj a regulace umělé inteligence: EU nespí, ale bude potřeba zabrat",
    "perex": "Podle futuristy Raye Kurzweila máme ještě osm let, než umělá inteligence dosáhne lidské úrovně, a za pouhých čtyřiadvacet let dosáhneme klíčového okamžiku v lidské historii, kdy naši kolektivní biologickou inteligenci překoná naše anorganická tvorba.\nCo je tedy naším údělem pro následující čtvrtstoletí, než naše výtvory začnou řešit všechny problémy (budeme-li ještě mít nějaký vliv na to, co budou naše výtvory „řešit“)?",
    "content": "\n                <p>Mým úkolem coby poslankyně Evropského parlamentu je v první řadě identifikovat tuto naši bezprecedentní historickou situaci, a následně pracovat s ostatními v evropských institucích na funkčních způsobech, jak k umělé inteligenci přistupovat. Hledáme cesty, které zajistí, aby Evropa stála v popředí vývoje umělé inteligence a souvisejících nově vznikajících technologií.</p><p>Co tedy dnes EU dělá v oblasti rozvoje a regulace umělé inteligence? Díky Deklaraci o spolupráci v oblasti umělé inteligence a Koordinovanému plánu umělé inteligence, tzv. Made in Europe z roku 2018, ukázala EU a členské státy alespoň tolik, že nespí. S pomocí Digitální strategie EU jsme se zaměřili na základní hodnoty ve vývoji a využívání umělé inteligence. Rovněž dokončujeme jednání o směrnici NIS II o kybernetické bezpečnosti se zaměřením na automatizované systémy – a kterou jsem tímto procesem sama provedla jako zpravodajka za Evropský parlament.</p><p>Pracujeme také na specializované regulaci umělé inteligence, která plánuje harmonizovat pravidla v celé Evropské unii a zaměřit se na otázku odpovědnosti. Uvědomili jsme si konečně, že do umělé inteligence jako technologie obecného účelu se vyplatí investovat a mnohé z našich evropských nástrojů, jako je rozpočet Horizon Europe, Evropská rada pro výzkum, Evropská rada pro inovace a četná partnerství z veřejného a soukromého sektoru, jsou toho důkazem.</p><p>Když přijde na vědecké pozadí UI, Evropská unie se už řadí mezi globální lídry. I tak to však vypadá, že ve srovnání se Spojenými státy a Čínou tu stále zeje inovační propast. Tu tvoří zejména počet firem se zaměřením na umělou inteligenci či podíl firem působících v oblasti patentování.</p><p><b>Move fast and break things</b></p><p>Evropa chce a musí být nositelkou humanistických ambicí po celém světě. Aby na téhle misi uspěla, musí se vydat jednou ze dvou cest technologického vývoje: buďto musí být první, anebo nejlepší v širokém spektru technologií, které termín umělá inteligence zahrnuje. Pokud nás na obou cestách předběhnou Čína nebo USA, pocítíme negativní dopady nejen v naší ekonomice, ale také na naší bezpečnosti.</p><p>Je nad slunce jasné, že musíme dále investovat do souboru tzv. doplňkových aktiv. Mezi ně patří podpora rozvoje a udržení talentů v EU, zároveň s přilákáním zahraničních talentů z jiných částí zeměkoule; investice a budování kapacit v přidružených digitálních technologiích, jako je vysoce výkonná výpočetní technika, evropský cloud a mikroelektronika či výzkum a digitální infrastruktura. Znamená to také, že musíme konečně dokončit náš jednotný digitální trh a reformovat patentová práva, abychom evropským start-upům umožnili rychle se rozvíjet a globálně konkurovat.</p><p>Čína a USA vložily téměř veškeré své úsilí do ovládnutí globálního závodu v UI. Veřejně samozřejmě hovoří o hodnotách a za vlasy přitažených příslibech, že nebudou disponovat plně autonomní UI, ale vidíme jen málo důkazů (anebo vůbec žádné), že podobné proklamace hrají v jejich reálných strategiích sebemenší roli. </p><p>Tyto strategie se řídí metodou „move fast and break things“, tedy ignorování chyb za cenu rychlejšího vývoje, a to u technologie, která by s určitou pravděpodobností mohla být taky naším posledním vynálezem. Evropa se musí chopit svojí role hráče, který si závažnost situace uvědomuje a hodlá udávat trend pokroku opřeného o humanismus a bezpečnost i pro všechny ostatní.</p><p>Na první plně automatizovanou vojenskou výměnu za účasti supervelmocí dosud „čekáme“. A jak daleko (a „jaderně“) by tato potenciální výměna mohla zajít, zatím bohužel nezáleží na nás, Evropanech. A pokud nebudeme vážným uchazečem o prvenství v UI technologiích, nebudeme mít ani schopnost potenciálně katastrofické události odvrátit.</p>\n              "
  },
  {
    "id": 47,
    "link": "/ceska-cesta-k-vyrovnanemu-zastoupeni-mozna-povede/",
    "img": "/tmp/images/kvoty.width-800.png",
    "date": "21. 9. 2021",
    "title": "Česká cesta k vyrovnanému zastoupení možná povede bez kvót. Co je ale alternativa?",
    "perex": "Proč není v Poslanecké sněmovny 200 lidí z Prahy, když ta má nejvíce obyvatel i vysokou volební účast? Protože máme regionální kvóty, tak, aby každý kraj měl alespoň nějaké zastoupení. Že už tušíte, kam tím mířím, a začínají se vám žhavit prsty na klávesnici? Pojďme se pobavit o tom systémovém opatření, které je denním chlebem v některých případech, ale předmětem konfliktu v jiných.",
    "content": "\n                <p>Pracovně tomu říkejme kvóty, i když si na chvilku odmyslete zipové kandidátky, a zkusme to více brát jako libovolnou umělou regulaci, která vede ke změně zastoupení skupiny, na kterou cílí. Veřejná debata je plná argumentů jak z obhajující, tak oponující strany: Kvóty pomohou k větší rovnováze mezi muži a ženami, říkají jedni. Ale na úkor kvality, oponují druzí. Kvóty pomohou ženám na pozice, před kterými by jim jinak bránil skleněný strop. Kvóty jsou diskriminační vůči mužům. Ženy mají právo na adekvátní reprezentaci. Kvóty jsou pro ženy ponižující…</p><p>Můj osobní postoj ke kvótám si také prošel nějakým vývojem. Dříve jsem je rezolutně odmítala. Bylo to dílem vlastního postupu a dílem komunity kolem mě – v mé bublině čekalo minimum překážek. Postupně jsem si ale začala všímat, že má bublina je spíše výjimečná, a že i u mě vnitřně dochází k podceňování se víc, než je zdrávo. Začala jsem tedy uvažovat nad tím, co jsou ty překážky, s jakým nastavením vyrůstáme a proč některá tzv. soft opatření nefungují – a jestli jsou na místě hard opatření.</p><p>Nechtěla jsem, aby tohle ožehavé téma zahltilo mou kampaň Politika je pro všechny, která se snažila spíš o přemosťování, sběr a představování relevantních dat, vyvracení některých mýtů a rozvolnění zaťatých diskusí. Přesto cítím potřebu se k tomuhle nejskloňovanějšímu opatření nějak postavit. A jdu právě posledně jmenovanou cestou – ráda bych, abychom debatu o kvótách posunuli za hranice ideologických předsudků.</p><p><b>Co říkají data</b></p><p>Nechala jsem si vypracovat studii, která zkoumá kvóty využívané v politice napříč Evropou. Tak jako u každého opatření, i u kvót bychom našli výhody i nevýhody. Vybrala jsem čtyři od obou stran, které považuji za nejvěcnější:</p><p>- Kvóty odporují principu rovných příležitostí, neboť preferují ženy.</p><p>- Kvóty trpí demokratickým deficitem, neboť volič sám by měl mít právo vybrat, koho volí.</p><p>- Zavádění kvót podněcuje závažné konflikty uvnitř stranických organizací.</p><p>- Kvóty odporují principům liberální demokracie.</p><p>Ovšem naopak:</p><p>+ Kvóty kompenzují stávající bariéry, které ženám brání v jejich adekvátním zastoupení.</p><p>+ Ženy mají právo být reprezentovány a demokracie je povinna jim pro to vytvořit poměrné podmínky.</p><p>+ Argument prioritou kvalifikace neobstojí – volby jsou otázkou reprezentace, ne kvalifikace.</p><p>+ Argument právem voliče neobstojí – za volitelnými nominacemi stojí strany.</p><p>Ať už je pro nás silnější kterýkoli z argumentů, je třeba si uvědomit, že kvóty jsou poměrně pestrou směsicí variant – jsou radikálnější i umírněnější, a lze s nimi pracovat flexibilně: nasazovat je jen v dílčích oblastech, dočasně, odměnovým systémem apod. V jednotlivých státech EU najdeme řadu příkladů, jak lze s tímto nástrojem zacházet:</p><p>V Rakousku federální zákon o rovném zacházení definuje kvóty v tomto smyslu: v případě, že uchazečka o zaměstnání projevuje stejné (anebo samozřejmě lepší) kvalifikaci pro práci, měla by dostat jako žena přednost alespoň do té doby, než instituce dosáhne genderově rovnovážného stavu.</p><p>Podobně v Německu podmiňují veřejné instituce počet přijímaných žádostí o zaměstnání. V obou případech zákony zachovávají podmínku kvalifikovanosti – jde tedy o snahu přibližovat se rovnovážnému zastoupení, aniž by to bylo na úkor kvality služeb.</p><p>Neodpustím si i jednu výpravu mimo EU, a to na Ukrajinu. Ta již od roku 2013 zavedla do svého systému odměny: pokud strana dostane do Parlamentu alespoň 30 % žen, dostane bonusový příspěvek za volby navíc.</p><p>A jak by mohly fungovat kvóty v soukromém sektoru? V roce 2019 sedělo v představenstvech největších společností v zemích osmadvacítky 28 % žen. Jediným členským státem, který v této disciplíně dosahuje alespoň 40% zastoupení žen, je Francie. Ta se na toto číslo dostala v roce 2016, což je přesně pět let od chvíle, kdy zavedla 40% kvótu na ženy v představenstvu pro firmy s více než 500 zaměstnanci, či tržbami nad 50 milionů eur.</p><p>Rozdíl mezi státy, které v minulosti přistoupily k nějakým kvótám a těmi, které nikoli, je evidentní. Šest zemí s pevnými kvótami mají v představenstvech velkých firem v průměru 35 % žen. Státy, které přijaly některá z měkkých forem opatření, dosahují v průměru 27% zastoupení. Zato státy, které nepřijaly opatření žádné, evidují pouze okolo 15 % žen v představenstvech větších firem. </p><p>Dánsko je naproti tomu zemí, kde se ženám dlouhodobě daří v politice prosazovat, aniž by k tomu byly zapotřebí povinné kvóty (což je mezi severskými zeměmi výjimka). Nejčastěji se tento zdánlivě „hladký“ úspěch přikládá historicky silnému ženskému hnutí. Zdá se, že efektivní alternativou ke kvótám je dostatečný veřejný tlak a mobilizace občanské společnosti za vyrovnané zastoupení. Uvidí se, je-li třeba <a href=\"https://zakrouzkujzenu.cz/\">Zakroužkuj ženu</a> u nás počátek takové mobilizace.</p><p>Jestli se jakýchkoli kvót dočkáme i u nás ukáže teprve čas a hlavně důkladná diskuze. Stávající naladění společnosti bohužel diskuzi nepřeje. Problém se zastoupením žen v politice a rozhodovacích pozicích je však u nás zřejmý a pouhým odmítáním konkrétních řešení rozhodně nezmizí.</p><p>Možná že i česká cesta k vyrovnané politice nakonec povede, stejně jako v Dánsku, bez kvót (případně si na ni můžeme počkat do roku 2180). Od jejich nejhlasitějších odpůrců ovšem dosud nevidím příklon k žádné jiné alternativě, natož k nějaké občanské mobilizaci. Můžeme tedy vést alespoň tu diskuzi?</p>\n              "
  },
  {
    "id": 48,
    "link": "/proc-vam-ma-zalezet-na-smirovacim-skandalu-pegasus/",
    "img": "/tmp/images/signal-2021-09-16-135126_001.width-800.jpg",
    "date": "16. 9. 2021",
    "title": "Proč vám má záležet na šmírovacím skandálu Pegasus",
    "perex": "I když vám kyberbezpečnost nic neříká a slovo spyware ve vás maximálně vyvolá vzpomínky na špionážní filmy, je možné, že jste zaregistrovali před pár měsíci skandál izraelské firmy NSO Group, a to díky jejímu produktu - špionážnímu programu (spywaru) Pegasus. A nenaplnil přední stránky náhodou, i když nešlo o zas tak nový produkt či situaci.",
    "content": "\n                <p>Firma prodávala svůj software nejen demokratickým vládám pro „boj s terorismem a závažnou činností“, ale rovněž režimům s opresivním přístupem k novinářům, jako je Orbánovo Maďarsko, či otevřeně autoritářských, jako je Saúdská Arábie či Rwanda. V Modiho Indii vedla tato odhalení k obrovským protivládním protestům.</p><p>Na uniklých seznamech sledovaných se tak vedle nejvyšších politiků typu Emmanuela Macrona objevují i jména opozičních novinářů a občanských aktivistů v autoritářských státech.</p><p><b>Proč se ale mluví zrovna o Pegasu - a proč teď?</b></p><p>Zaprvé, řada odborníků uvádí, že Pegasus je jedním z nejmocnějších spywarů v dějinách lidstva. Má totiž schopnost „zero-click“ útoků, tedy dokáže napadnout vaše zařízení, aniž byste museli někam kliknout - ani největší opatrnost vás tak neochrání. A zneužívá tzv. zero-day zranitelnosti, tedy je o krok napřed před výrobcem zařízení a využívá bugů, které ještě sám nedovedl odhalit. V roce 2019 takto Pegasus infikoval zařízení přes aplikaci WhatsApp, nedávno našel slabá místa u stovek milionů iPhonů. </p><p>Okamžitě po infikování přetváří Pegasus váš telefon na de facto univerzální a 24/7 běžící sledovací zařízení: natáčí vás svou kamerou, nahrává si vás mikrofonem, ukládá si fotky z vašeho úložiště, kopíruje vaše zprávy – a odesílá svému operátorovi informace o vaší poloze.</p><p>Právě WhatsApp inicioval žalobu na společnost NSO Group - k té se posléze přidali i giganti Facebook, Microsoft a Google.</p><p>Zadruhé, před spywarem nejste v bezpečí ani jako prezident Francie, ani jako nejbohatší muž planety. Stačí, když někdo jiný zaplatí dostatečný obnos firmě NSO Group, která software legálně prodává.</p><p>Zatřetí, na rozdíl od různých virů a velkých hackerských útoků je situace naprosto transparentní. Známe výrobce, a ten svůj software prodává veřejně a de facto legálně. Víme, jak funguje, víme, čeho je schopen a co může způsobit. A víme, že firma lhala o tom, komu všemu svůj software prodává. Tento skandál považuji za stěžejní právě proto, že veřejnosti s definitivní platností vyjevuje, že existují firmy a nástroje, které si může kdokoli pronajmout, aby se naboural úplně kamkoli, komukoli.</p><p>V Evropském parlamentu jsme tento týden o skandálu debatovali, předsedkyně Komise mluvila ve výroční zprávě Evropské komise o potřebě digitální suverenity Evropské unie a označila kyberbezpečnost jako jedno z nejzásadnějších témat společné obrany. V odpovědných kruzích se k tomuto poznání došlo už před nějakou dobou, aby se ale také něco stalo, musí k tomu být politická vůle - a ta vychází z vůle lidu. </p><p>Proto na skandálu Pegasus záleží a je dobře, že o něm víte, a že o něm ví široká veřejnost. Jelikož pouze tak budeme schopni neopakovat chyby a reálně se bránit sledování, ať už si ho zaplatil kdokoli.</p>\n              "
  },
  {
    "id": 49,
    "link": "/mladi-pokud-nikdo-nehaji-vase-zajmy-chopte-se-toho/",
    "img": "/tmp/images/post_4GiDspz.width-800.png",
    "date": "3. 9. 2021",
    "title": "Mladí, pokud nikdo nehájí vaše zájmy, chopte se toho sami!",
    "perex": "Jednou ze skupin, které trochu postrádám v české politice a kterou se snažím oslovit svou kampaní Politika je pro všechny, jsou mladí.",
    "content": "\n                <p>Zběžný pohled na čísla ukazuje zřejmý trend: průměrný věk Poslanecké sněmovny je 52 let, což je o 9 víc, než je průměrný věk obyvatelstva. Když se podíváme na zastupitelstva, vyjde nám průměrný věk nějakých 48 let – mladí mezi 18 a 29 lety tu tvoří jen něco přes 3 % zastupitelů! A konečně ta moje, evropská politika – průměrný věk českého europoslance či europoslankyně činí 46 let. Sama jsem pak jedinou českou europoslankyní, která kdy byla do Bruselu zvolena jako mladší 30 let.</p><p>Proč by nás takový nepoměr měl zajímat? To, že je politika „pro všechny“, nehlásá sám název mojí kampaně jen tak do větru. Nejde mi jen o proklamace o tom, kolik má kde být zástupců které skupiny. Stojí za tím celá představa o politice jako celku, která je mi vlastní a kterou se snažím (nejen) ve své kampani představovat i vám.</p><p>Je to politika, která není jen přehlídkou zasloužilých pánů v ikonických konfliktech, přehlídkou bonmotů a soutěží v házení planých slibů do dálky. Jsem přesvědčená, že politika může (a měla by) být především vzrušující disciplínou prosazování hodnot a programů, otevřenou všem relevantním skupinám, které společně tvoří naše pestré společenství. Protože teprve pak ji bude možné teprve nazývat skutečně „demokratickou“, neboť teprve pak bude odrážet a reprezentovat zájmy onoho „lidu“, jaký skutečně je.</p><p>Čím víc se politika stává klubem pro vyvolené, tím víc nám ostatním, kteří do této skupiny nezapadáme (a je nás většina – mladých, žen, etnických či sexuálních menšin…), připadá, že se tato politika tak nějak vzdaluje realitě. Je logické, že když tvoří vrchní patra politiky, vedení ministerstev atd. určitá společenská skupina (v našich statistikách tedy především muži 50+), tak že jejich politika bude do značné míry odrážet především to, co právě tato společenská skupina považuje za důležité. A je docela přirozené, že co považuje jedna skupina za důležité, se může často dost výrazně odlišovat od toho, co považují za důležité všichni ostatní.</p><p>Co je tedy příčinou chabého zájmu o politiku mezi mladými? Možná to jsou spojené nádoby. Česká politická kultura se dosud soustředila na budování exkluzivních klubů, upevňování pozic ve funkcích a tvorbu neformálních mocenských sítí. Taková politika byla jediná, kterou generace mladých mohla vidět. Pokud neměla politika zájem o mladé, o jejich témata, o jejich svět, proč by měli mít mladí zájem o ni? Vypadá v jejich očích prostě až příliš často jako svět, který se jich netýká.</p><p>Chtěla bych spolu s dalšími tenhle začarovaný kruh rozbít. Snažím se jít příkladem, ukazovat politiku coby práci jako kteroukoli jinou, představovat cesty, které do ní vedou, i rady, jak se připravit na její největší výzvy. Před časem jsem sepsala jakýsi „<a href=\"https://gregorova.eu/jak-vstoupit-do-politiky/\">návod</a>“ k vstupu do politiky. Před pár dny jsem <a href=\"https://www.youtube.com/watch?v=e9zUV3JrbVU\">zveřejnila spot</a> z mého pracovního dne v Bruselu. Natáčím sérii <a href=\"https://www.youtube.com/watch?v=dU1PNFI4-HM\">podcastů</a>, kam si zvu mladé političky a politiky napříč spektrem a povídám si s nimi o tom, jaký je ten jejich politický příběh a co je motivuje.</p><p>Doufám, že v mojí kampani najde co nejvíc z vás inspiraci, nebo spíš motivaci k tomu přidat se k takovém „generačnímu hnutí“ a pomůže nám tenhle kruh prolomit. To, že dneska politika pro všechny není, neznamená, že to spolu nemůžeme změnit. Pokud máte pocit, že vás dnes v politice nikdo nereprezentuje, pojďte to zkusit vzít do vlastních rukou.</p>\n              "
  },
  {
    "id": 50,
    "link": "/jak-vstoupit-do-politiky/",
    "img": "/tmp/images/marketka_fotka.width-800.jpg",
    "date": "10. 8. 2021",
    "title": "Jak vstoupit do politiky",
    "perex": "Jednoduchá otázka. Odpověď přesto jako by zůstávala opředená tajemstvím. A nejen proto, že se z politiky zformoval jakýsi exkluzivní, vzdálený klub, do něhož běžní smrtelníci nepatří. Pořád není zřejmé, co politika znamená a co obnáší její „dělání“.",
    "content": "\n                <p>Přitom jediné, co člověku formálně stojí v cestě, jsou věková omezení stanovená Ústavou ČR. Jenže pak jsou tu vlastní představy o tom, že politika prostě „není pro mě“, nebo „stejně tam nic nezměním“. A v mlze má většina lidí i otázky, jako do jaké strany vstoupit, jak by vypadal první krok a komu vlastně zaklepat na dveře.</p><p>Tahle všestranně zablokovaná situace mě motivovala k tomu, abych napsala takového stručného „průvodce“. Možností, jak něco změnit, máte totiž po ruce spoustu. Nebudu vám slibovat, že jeho přečtením rovnou zamíříte do prezidentského úřadu (leč nikdy neříkej nikdy!). Snad vás ale aspoň zbavím myšlenky, že pro vás v politice není místo. Krása demokracie je totiž v tom, že pro vás takové místo má. A je jen na vás, jak s ním naložíte.</p><p><b>Krok nula: veřejná služba, ne kariéra</b></p><p>Neexistuje žádná „Vysoká škola politiky“ ani „Politická akademie“. Jakmile je vám osmnáct, můžete kandidovat do mnoha politických funkcí a nečeká se od vás víc, než zájem poctivě reprezentovat svoje názory a cíle. Přesto se stalo zvykem přistupovat k politické funkci jako ke kariérnímu rozhodnutí – nejprve jako ke způsobu obživy, a pak až jako přínosu společnosti.</p><p>Jasně, politická funkce musí být adekvátně ohodnocená – jak jinak přesvědčit schopné lidi, aby se utrhli od svého oboru a promítli aspoň na pár let své zkušenosti do politiky? Právě v tomto smyslu je politika <i>veřejná služba</i>. Člověk na čas omezí svůj život a kariérní postup, aby mohl reprezentovat část populace, se kterou sdílí hodnoty či zkušenosti, a která mu pro tento úkol svěří svou důvěru.</p><p>Jdete-li do politiky sloužit veřejnosti, znamená to, že s sebou nesete nějakou vizi, čeho chcete dosáhnout a co prosazovat. Nesete si nějaké hodnoty, možná i ideologii, a pravděpodobně i konkrétní témata, která chcete propsat do veřejné debaty, neboť jsou pro vás důležitá. Pokud usilujete jen o kariéru, stačí vám k úspěchu jediné: být zvolen – a pak znova. A znova.</p><p>Na této dráze váš časem zcela pohltí obsese z toho, jak vás vnímají média a abstraktní „veřejnost“. Začnete přemýšlet jen o tom, jak si v téhle disciplíně vést lépe, aby se dostavilo kýžené znovuzvolení. Politická práce samotná se odsouvá na druhou kolej – a v mnoha takových případech se vytratí zcela. Ne nadarmo od kariérních politiků často uslyšíte, že jejich největšími úspěchy jsou různé funkce, předsednictví… nikoli reálné výsledky. Často je také uvidíte, jak se vyjadřují k čemukoli, bez ohledu na své zaměření. Mají ještě vůbec nějaké?</p><p>Není na světě člověk ten, který by rozuměl věcem všem. Politik či politička jen přebírá odpovědnost za určitou oblast, slibuje těm, jež zastupuje, že se bude opírat o data, obklopovat se expertními týmy a jednat v souladu se svým svědomím. To je něco docela jiného, než omlouvat každý svůj krok „veřejným míněním“ – tím se jen populisté této zodpovědnosti zbavují a hází ji na hlavy těm, které mají zastupovat: vládne smyšlený „lid“ a oni zatím pobírají plat a imunitu. A podle toho pak ta politika vypadá.</p><p>Nultý krok na cestě do politiky tedy znamená položit si tu úplně základní otázku: Proč ji chci dělat? Odpovědí může být nesčetně. Štve mě, jak to na vsi vede starosta; trápí mě stav školek ve městě; už se nemůžu dívat na neschopnost postavit metr dálnice; a nebo cítím, že je potřeba víc adresovat klimatickou změnu. Pokud si takový důvod najdete a zjistíte, že s ním ráno vstáváte a večer chodíte spát, znamená to, že se vás asi jen tak nepustí – i vy se ho držte zuby nehty, a politika se může stát místem, kde se za svůj důvod utkáte.</p><p>Takové důvody vám pomohou se v politice neztratit, a nakonec z vás taky udělají dobrého politika nebo političku. A ve výsledku podle nich obstojíte i sami před sebou, až budete třeba jednou své působení rekapitulovat: dokázala jsem něco změnit v oblasti, která mě do politiky přivedla? Mělo to celé smysl?</p><p></p><img alt=\"Grafika-clanek-jak vstoupit do politikyjpg.jpg\" class=\"richtext-image full-width\" height=\"843\" src=\"/tmp/images/Grafika-clanek-jak_vstoupit_do_politikyjpg.width-1500.jpg\" width=\"1500\"><p></p><p><b>Krok jedna: dvakrát měř, jednou vstupuj</b></p><p>Politická strana není nutnou podmínkou při vstupu do politiky. Pokud je vaší vizí odstranění korupčních struktur z vaší obce, je možné, že si s podobně smýšlejícími lidmi jen založíte lokální hnutí, nebo se přidáte ke straně, kterou byste na národní úrovni nevolili, ale u vás obci ji zosobňují féroví lidé. Standardním výtahem do politického provozu ale strany jsou a mají být. Zůstávají dobrým kompasem k rozpoznání lidí s podobnými hodnotami či vizemi. Myslete na to, že jakmile navíc se stranou spojíte své jméno, ať už skrze členství nebo kandidaturu, bude s vámi navždy tak trochu spojená (a vězte, že někde v hlubinách internetu se ta informace neztratí). Platí tu tedy více než jinde: dvakrát měř, jednou vstupuj!</p><p>Výběr strany je specifická disciplína. Předně, patrně budete muset zapomenout na všechno, co si o ní myslíte. Výchova, nejbližší okolí i média zkreslují podstatu stran na pár témat, pár osob a jen omezený výsek nějaké ideologie či hodnotového ukotvení. Nemusí to znamenat, že jste nějak výrazně hendikepovaní u voleb, podle tohoto výseku se totiž nakonec orientuje drtivá většina společnosti – a strany se s tím naučily pracovat a hledat cesty, jak svůj úzký obraz co nejvíce přibližovat tomu, o co skutečně usilují.</p><p>Znamená to však, že dvě naprosto odlišné strany mohou ukazovat výsek, který se zdá mnohem podobnější, než jsou obě strany. Určitě si nastudujte pár hlavních dokumentů strany se zaměřením na dlouhodobý program (ne volební, protože ten jde právě cestou onoho „výseku“), prolistujte Tweety či jiné sociální sítě volených funkcionářů strany, o kterých jste ale do té doby nikdy neslyšeli, nebojte se nahlédnout i do různých facebookových skupin, které jsou veřejné a pokud má daná strana zastoupení na lokální či krajské úrovni, projděte si jejich výstupy tam.</p><p>S tím jde ruku v ruce druhá nejdůležitější rada: žádná strana není perfektní. Váš nejtěžší úkol v jakékoli straně bude vytyčování hranic toho, co jste ochotni zkousnout. V každé straně nebudete souhlasit se vším, budou lidé, které nebudete moci vystát i situace, v nichž se někteří kolegové zachovají prostě hrozně. V takových chvílích je důležité zaměřit se na svůj cíl a své hodnoty. Zůstávají i v krizích základní hodnoty strany mými? A pokud se za danou stranu dostanu do funkce, budou moje návrhy a mou vizi podporovat, či se od nich zvednuté ruky spíš nedočkám? A jsem sama ochotná zvednout ruku alespoň pro tři čtvrtiny návrhů této strany?</p><p>Pokud jste odpověděli alespoň třikrát ano, pak jsem přesvědčená, že v takové straně dovedete existovat a že pomůže vašemu politickému růstu. Nenechte se příliš odradit moralizováním svého okolí, které vám možná bude namátkově připomínat nejrůznější historická pochybení vaší nové značky. Vstupem do politické strany neschvalujete všechno, co kdy udělala. Naopak přicházíte právě proto, abyste její renomé vylepšili, ne? A diskutováním tříbíte vlastní pozici, a možná i pozice ostatních. Už to je vlastně politika.</p><p><b>Krok dva: Všichni jsou to lidé</b></p><p>Vybrali jste stranu a víte proč. Nastává čas na hmatatelnější kroky, jako je vyhledání místní či krajské buňky podle toho, kde zrovna žijete či chcete působit a její oslovení či rovnou návštěvu schůze. Každá strana má samozřejmě odlišnou strukturu, u těch větších či zavedených ale můžete počítat s lokálními buňkami, které lze kontaktovat, případně i<a href=\"https://cs.wikipedia.org/wiki/Kategorie:Ml%C3%A1de%C5%BEnick%C3%A9_politick%C3%A9_organizace\"> mládežnickými organizacemi</a>, pokud vám ještě nebylo 26 let a chcete se rozkoukat mezi svými vrstevníky.</p><p>Většina lidí – zejména ve větších městech – vidí politiky jenom v televizi, případně když jdou kolem předvolebního mítinku. Věci jako návštěva krajské schůze můžou znít děsivě. Každá strana ale sdružuje stovky či tisíce členů, kteří ji udržují v chodu, odvádějí neviditelnou práci, dobrovolničí, či prostě jenom „jsou“, aby pozorovali chod strany zblízka. Normální lidi, žádné celebrity.</p><p>Politika ve výsledku nefunguje jinak než jiné komunity, spolky či sportovní kroužky. Jak byste začali hrát tenis, pokud nemáte, s kým ho hrát? Pravděpodobně byste si na nějakém internetovém fóru či v online skupině našli spoluhráče, ve vašem okolí pak našli kurt a jeho rozvrh. Nebo byste zašli přímo na kurt a zeptali se, zda si tam nechodí zahrát liché skupinky či další hráči, co hledají partnera. No, u politické strany je to docela podobné. U větších stran pravděpodobně bude fungovat profesionálnější systém zapojení, takže bude stačit pár kliků online a budete znát termín příští schůze i kdo bude váš průvodce nováčkem; u těch menších nejspíš bude vládnout trochu větší chaos, což vám ale na druhou stranu umožní zapojit se víc po svém a získat víc prostoru hned zkraje.</p><p>To, že se dostanete do strany přes místní buňku, neznamená, že musíte dělat komunální politiku. Budovat si jméno v celé komunitě ale nejde jinak než postupně a lokálně.</p><p><b>Krok tři: přichází reálná práce</b></p><p>Nyní už vás čeká politická práce v rámci strany, která vás má v ideálním případě nasměrovat i do veřejných politických funkcí! (Zcela jistě se dá v některých stranách místo na kandidátní listině i koupit a v historii České republiky takové strany a případy byly, pokud však čtete můj text, pak počítám, že nad takovou cestou spíš jen zakroutíte hlavou).</p><p>Asi tušíte, že do politiky budete muset vložit svůj volný čas. Je na vás, kolik ho máte a kolik ho věnovat můžete. Jakmile se dostatečně seznámíte ve své lokální buňce, najděte ve struktuře strany platformu, která vám umožní ukázat svůj přínos. Mohou to být různé pracovní skupiny, resortní týmy přímo při Sněmovně, vnitrostranické odbory a struktury, a nebo i mládežnické organizace. Z těch je sice stoupání do politických funkcí o něco pomalejší, člověk ale stihne lépe politicky vyrůst a do velké politiky vkročí silnější, zkušenější a připravenější.</p><p>Mládežnické organizace jsou téměř paralelní mini-strany, mají vlastní výstupy i kampaně a jsou často zváni do debat sami za sebe. Pokud strana takové struktury nemá, ale má volené politiky, oslovte ty, kteří jsou vám nejblíže zaměřením, zda by ocenili vaši pomoc či expertízu.</p><p>Ani v těch na kariéru nejvíce orientovaných stranách však nikoho nebude na začátku zajímat, že jste přišli a chcete funkci, nebo že jste experty v určitém tématu. Je nutné se osvědčit nejen jako expert, ale i jako straník. Stejně jako vy jste si vybírali stranu tak, aby nepoškodila vaši pověst, souzněli jste s ní a nemuseli jste se za její kroky stydět, i naopak základem přežití strany je vystupovat jednotně navenek a nemuset neustále vysvětlovat výroky svých představitelů.</p><p>V některých partajích se ještě můžete setkat se systémem tzv. kádrů, osvědčeného věrného jádra, které funkce obsazuje; to je sice přežitek, ve většině stran se však setkáte s obdobným přístupem k vnitrostranickým volbám: komu lze důvěřovat, že bude prosazovat hodnoty a ideologii strany, ten má plusové body nad pouhým expertem, který má „svou hlavu“. Tak jako tak, důvěryhodným straníkem se stanete, pokud jste důvěryhodným člověkem a dlouhodobě se tak projevujete.</p><p>Specifickou oklikou na cestě do politiky jsou stáže u politiků či práce v rámci strany. Parlamentní strany potřebují zaměstnanecké zázemí, ať již odborné, mediální, technické či třeba administrativní. Je to dobrá příležitost se osvědčit v praxi, a navíc za peníze a ne ve svém volném čase; nese to ale s sebou nevýhodu: budete se muset o to více snažit, abyste vystoupili ze stínu svého zaměstnaneckého poměru a strana vás začala brát jako potenciální politickou osobnost. Je to výzva, ale cesta tudy vede.</p><p><b>Krok čtyři: politika není jenom před kamerou</b></p><p>Nuže, máte vybráno? Nastínila jsem postup co nejobecnější, aby se dal aplikovat na většinu stran na českém politickém spektru. Netroufám si tvrdit, že bych vyčerpala všechny možnosti, jak se tu stát političkou či politikem.</p><p>Stačilo by mi bohatě, kdybyste si z mého textu odnesli jednu věc: že i v čase všeobecného cynismu je hlavním opěrným bodem v politice vlastní vize. Bez ní stěží přesvědčíte spolustraníky i veřejnost, aby vám důvěřovali – ale hlavně se časem začnete míjet se smyslem svého konání a rychle vás patrně omrzí věnovat takové práci svůj čas.</p><p>Možná vás moje mapka od politiky odradila. Možná na to nemáte povahu, nebo nechcete nikoho přesvědčovat, a tak dál. To je zcela v pořádku. Ale vězte, že politická práce má hluboký smysl i mimo světla reflektorů. Možností zapojení uvnitř je nesčetně a jejich význam pro politické existování je zásadní. Ať už je to prací ve zmíněných pracovních skupinách, dobrovolničení na volebním stánku nebo to, že prostě jen pošlete členský příspěvek. Stále pomáháte prosadit nějaké společné hodnoty. Přinejmenším v tomhle smyslu platí, že politika je pro všechny!</p>\n              "
  },
  {
    "id": 51,
    "link": "/ekonomika-pro-vsechny-cisla-ukazuji-ze-otevrenost/",
    "img": "/tmp/images/Post_web_1920x1080.width-800.jpg",
    "date": "21. 7. 2021",
    "title": "Ekonomika pro všechny: Čísla ukazují, že otevřenost menšinám znamená prosperitu",
    "perex": "Ekonomická prosperita jednotlivých států či regionů se zvláště v době prudkého technologického rozvoje bude odvíjet od jejich otevřenosti vůči menšinám. Konzervativní či rovnou zakonzervované společnosti směřují na periferii nebo k úpadku.",
    "content": "\n                <p>Vytvářet komfortní a&nbsp;bezpečné prostředí otevřené všem lidem bez rozdílu je&nbsp;hodnotné samo o&nbsp;sobě. Pokud by&nbsp;se nicméně našel někdo, komu by&nbsp;toto nestačilo, můžeme se&nbsp;na chvíli bavit i&nbsp;v&nbsp;řeči čísel. Protože právě takovou jsem si&nbsp;předsevzala kampaň <a href=\"https://politikaprovsechny.eu/\">Politika je&nbsp;pro všechny</a> — co&nbsp;nejmíň zákopových válek, a co&nbsp;nejvíc konkrétních dat a&nbsp;praktických opatření.</p><p>A jelikož nejsilnější řečí dnes mluví peníze, mohli bychom se&nbsp;na to, co&nbsp;si myslí o&nbsp;diverzitě v&nbsp;institucích jako jsou firmy, politické strany, úřady apod., zeptat právě jich. A&nbsp;peníze by&nbsp;nám odpověděly jasně: prosperita bude v&nbsp;nadcházejících letech a&nbsp;dekádách výhradně tam, kde se&nbsp;pěstuje otevřenost.</p><h3>Svázaná ruka trhu</h3><p>Irský ekonom David McWilliams nazval jednu z&nbsp;epizod svého populárního podcastu s&nbsp;nadsázkou „<a href=\"https://play.acast.com/s/the-david-mcwilliams-podcast/149-let-stalkpride-isthereagayeconomy-\">Existuje gay ekonomika?</a>“ a&nbsp;pozval si&nbsp;svého někdejšího kolegu, britského elitního ekonoma Paula Donovana, který se&nbsp;ve svých pracích věnuje mj. tématu dopadu předsudků na&nbsp;produktivitu (nejen) trhu práce.</p><p>Donovan ve&nbsp;své poslední knize Ekonomika a&nbsp;předsudek (2020) vysvětluje, jak se&nbsp;budou globálně vyvíjet trhy práce v&nbsp;souvislosti s&nbsp;tzv. čtvrtou průmyslovou revolucí definovanou rozvojem nových technologií. Podle Donovana mají tyto technologie moc předsudky eliminovat, stejně jako prohlubovat, a&nbsp;záleží až na&nbsp;tom, jak budou využívány námi, lidmi.</p><p>Státy, instituce a&nbsp;firmy, které nebudou maximálně otevřené ženám, menšinám, hendikepovaným apod., může toto jejich předsudečné nastavení podle Donovana dovést k&nbsp;úpadku nebo až k&nbsp;úplnému krachu. Nikoli ovšem vinou nějaké „cancel culture“, jak by&nbsp;si snad mohli myslet mnozí z&nbsp;konzervativního tábora, nýbrž čistě z&nbsp;ekonomických, jinými slovy „hodnotově neutrálních“ důvodů.</p><p>I posvátná neviditelná ruka trhu, kterou se&nbsp;ostatně mnoho lidí při odporu k&nbsp;diverzitě zaklíná, přitom z&nbsp;principu „nezasahovat“ a&nbsp;„nediskriminovat“ přímo vychází. A&nbsp;týká se&nbsp;to jak dovozu zboží ze&nbsp;zahraničí, tak zapojení různých lidí do&nbsp;výrobního procesu.</p><h3>Enigma</h3><p>Konkurenční prostředí na&nbsp;trhu práce definované novými technologiemi bude zvyšovat tlak na&nbsp;firmy, aby, slovy Donovana, „najali na&nbsp;pravé místo v&nbsp;pravý čas toho pravého člověka“ — a&nbsp;právě v&nbsp;tom jim předsudečné nastavení bude bránit. Takové firmy budou tahat za&nbsp;kratší konec než jejich konkurenti, kteří otázku nastavení prostředí vstřícného pro všechny nepodcení a&nbsp;v&nbsp;„celoplanetární“ konkurenci získají ty&nbsp;nejlepší. Bez ohledu na&nbsp;jejich identitu.</p><p>Donovan připomíná Hollywoodem zpracovaný příběh fenomenálního kryptoanalytika Alana Turinga. Není náhodou, že klíčové nacistické šifry rozluštila instituce, která se&nbsp;na poměry tehdejší Británie nebývale otevřela ženám a&nbsp;celkově jiným než výhradně mužským pracovníkům. V&nbsp;Bletchley Park pracovalo dle odhadů až 75&nbsp;% žen a&nbsp;klíčovou roli sehrál právě Alan Turing, který přitom po&nbsp;válce, kterou Británii pomohl vyhrát, musel kvůli své homosexuální orientaci čelit brutální perzekuci a&nbsp;nelidské pseudo-léčbě dle zákona z&nbsp;19. století, což ho&nbsp;roku 1954 dovedlo až k&nbsp;sebevraždě.</p><p>Je to&nbsp;samozřejmě extrémní a&nbsp;velmi historický příklad, právě tím ale v&nbsp;plné nahotě ukazuje, jaký potenciál mají organizace, které umožní vzkvétat schopnostem všech lidí bez rozdílu. A&nbsp;obráceně, o&nbsp;jaké lidi přichází země, která jim kvůli zakořeněným předsudkům není schopna nabídnout uznání. Kdo to&nbsp;včas pochopí, ten do&nbsp;svých služeb získá ty&nbsp;nejlepší. A&nbsp;čeká ho&nbsp;růst a&nbsp;rozvoj.</p><h3>Desítky miliard ročně</h3><p>Neplatí to&nbsp;přitom jenom pro firmy a&nbsp;instituce. Studie Thomas Reuters Foundation ukázala, že státy jako Maďarsko, Polsko, Rumunsko a&nbsp;Ukrajina přichází ročně o&nbsp;2&nbsp;% ekonomického růstu vinou diskriminace LGBT+ osob. Jde o&nbsp;souhrn faktorů, jako je&nbsp;nerovnost na&nbsp;pracovištích, stigmatizace, „odchod mozků“ do&nbsp;zahraničí, neschopnost přitahovat některé zahraniční investice i&nbsp;<a href=\"https://www.reuters.com/article/europe-lgbt-economy-idUSL8N2MK4CM\">zdravotní náklady</a> spojené s&nbsp;léčbou obětí fyzického i&nbsp;psychického násilí.</p><p>Sám Donovan připomíná, nakolik svůj rozvoj ve&nbsp;20. století zabrzdilo třeba katolické Irsko, jehož elita z&nbsp;řad LGBT+ komunity programově celé dekády odcházela trávit svůj produktivní život do&nbsp;Británie, kde se&nbsp;stávala skvělými právníky, ekonomy i&nbsp;politiky. Všechen potenciál, kterým mohli tito lidé táhnout svou rodnou zemi kupředu, získal bez boje jiný stát.</p><p>V souvislosti s&nbsp;probíhající technologickou revolucí bude tento trend ještě rychlejší. A&nbsp;důsledky pro zakonzervované státy budou o to&nbsp;fatálnější. Některé prozřetelnější firmy se&nbsp;začínají více otevírat už teď, a&nbsp;státy, které se&nbsp;skutečně dokáží zaměřit na&nbsp;budoucnost, mají ve&nbsp;vedení i&nbsp;v&nbsp;politice obecně osoby s&nbsp;různou životní zkušeností — od&nbsp;žen, přes mladší ročníky až po&nbsp;menšiny.</p><p>Tak proč se&nbsp;nepřidat na&nbsp;stranu prozřetelnosti, ať už ji&nbsp;vidíme spíš v&nbsp;ekonomických nebo ve&nbsp;společenských zákonech?</p>\n              "
  },
  {
    "id": 52,
    "link": "/je-politika-pro-vsechny/",
    "img": "/tmp/images/Artboard_1_copy-100.width-800.jpg",
    "date": "23. 6. 2021",
    "title": "Je politika pro všechny?",
    "perex": "Při pohledu na český Parlament se mě zmocňuje neodbytný pocit, že politika je jenom pro specifický typ lidí. Když člověk vidí víc než stovku obtížně rozlišitelných osob stejného věku, pohlaví i vzezření v jedné místnosti, vkrádá se otázka, jak dobře tito lidé reprezentují všechny ostatní.",
    "content": "\n                <p>Když se projdu po ulici, vidím něco jiného: vidím mladé lidi, matky, nebo alternativní životní styly. Odpovídá stávající složení našich zástupců skutečnému složení společnosti a jejím preferencím? A je takto homogenně složená reprezentace vůbec schopná vnímat potřeby společnosti, která vypadá tak moc jinak? Opravdu se musíme smířit s tím, že to tak, jako každých pár let, „prostě vyšlo“?</p><p><b>Kde jsou ženy?</b></p><p>Podle dostupných dat od listopadu 1989 roste mezi českými ženami zájem o politiku. Přesto z nějakého důvodu proporčně vůbec neroste počet takových žen, které by do české politiky skutečně vstoupily. A nejde jen o ženy. Každý rok se konají desítky akcí a simulací pro zapojení mladých lidí, kteří tím pádem získávají politickou zkušenost, o níž mnozí starší kolegové před vstupem ani nesní. A nějakou politickou aktivitu dnes vyvíjí dosud nevídaný počet mladých – ať už je to studentské hnutí odkazující k bojům za demokracii, studentské stávky za klima nebo třeba jen vyvěšování duhových vlajek na podporu svých LGBT+ spolužáků v maturitních místnostech.</p><p>Mladí si prostě stále více a dříve uvědomují svou roli v globalizovaném světě a chtějí tento svět aktivně měnit k lepšímu. Přesto, jejich hlasy a tváře zřídkakdy proniknou do politiky samotné. Z toho je zřejmé, že musí existovat nějaké bariéry, které desítky let drží zájem určitých lidí o politiku... v dostatečné vzdálenosti od politiky. </p><p>Do chvíle, než jsem se před dvěma lety stala europoslankyní, jsem touhle optikou politiku téměř nevnímala. Dneska už vidím, že jsem spíš měla to štěstí. V Pirátské straně jsem si užívala možná největší stranickou demokracii z českých politických stran a dařilo se mi prosazovat svoje postoje – a nakonec i sebe.</p><p><b>Do Bruselu jen z Prahy?</b></p><p>Dvouletá zkušenost z Evropského parlamentu i stranická zkušenost, kde jsme po letech začali narážet do oněch neviditelných bariér, mi však postupně otevřela nové obzory a perspektivy. Mám velké privilegium pohybovat se v prostředí, které člověka nesoudí, je-li jakkoli jiný – mladý, trans, s dredy, nebo třeba s růžovými vlasy (mrk mrk!). Svoje největší politické zkušenosti zkrátka sbírám v prostředí, které nade všechno ctí svobodnou lidskou individualitu a přistupuje k ní s respektem. I moje strana však naráží na onen „skleněný strop“, podívám-li se, jak málo se Pirátkám daří (i chce) bojovat o čelní místa.</p><p>Ani přístup mé strany tedy zjevně není samospásný – neslavný start kampaně s jedinou lídryní před objektivem dokazuje, že problémy jsou mnohem hlubší a nejde jen o to založit mládežnickou organizaci, či zavést dětské koutky na akcích, aby se mohl zapojit kdokoli.</p><p>Nedávno jsem se svých sledujících na Instagramu ptala, zda si myslí, že pokud by zítra byli zvoleni poslanci, tak tu práci zvládnou. Výsledek? 53 % lidí si nevěří, že by tu práci dokázalo dělat. Není to žádný extrémně průkazný vzorek společnosti, mám poměrně mladé publikum - ale právě to je ten problém. Vytvořili jsme dojem, že je to práce, kterou může dělat jen pár vyvolených. Dokonce jsem se setkala s údivem, že jsem narozená v Mostě - vždyť do Evropského parlamentu se mohou dostat jen „pražáci“! Sama na sobě cítím, kolik sebevědomí získávám až za chodu, ve své funkci. I tuhle bariéru v hlavě se musíme jako společnost naučit prolamovat. </p><p>V demokracii by to ale neměla být práce pro vyvolené. V demokracii i dle naší Ústavy předpokládáme, že je schopen člověk funkci vykonávat od 18, respektive 21 let života, a není omezen ani počtem dětí či genderem. Jenom při pestřejším zastoupení bude naše demokracie funkční - neexistuje univerzální politik, který dokáže reprezentovat zájmy všech. Chci tedy, aby ho lidé přestali hledat, a začali hledat politika či političku v sobě. Každý životní zkušenost je nějak odrazem fungování společnosti a může se ucházet o to, aby byla politicky reprezentována.</p><p>I proto jsem se rozhodla věnovat letošní léto pozitivní kampani a nazvala jsem ji „Politika je pro všechny“. V ní budu ukazovat, jak politika skutečně vypadá, kde máme stále ve společnosti neviditelné bariéry a tvořit osvětu v tom, jak je bourat. Nebude to ale jen klasická pasivní osvětová kampaň, aby se lidé, co o tématu nic neví, dozvěděli něco nového (leč i v to věřím). Chtěla bych mít i kampaň motivující - aby má příští anketa, ať už bude na Instagramu, Facebooku, v hlavním vysílacím čase anebo při nějakém setkání tváří v tvář, vyšla pro většinu „ano, zvládli bychom to“.</p>\n              "
  },
  {
    "id": 53,
    "link": "/emancipace-uzivatele-znamena-nebyt-vlacen-algoritmy/",
    "img": "/tmp/images/twit-20-770x460.width-800.jpg",
    "date": "3. 6. 2021",
    "title": "Emancipace uživatele znamená nebýt vláčen algoritmy",
    "perex": "Aktuální doporučení Evropské komise pro internetové platformy jde správným směrem. A to mimo jiné proto, že se konečně věnuje i aspektu, kterému říkám „emancipace uživatele“ a o němž bych se chtěla více rozepsat.",
    "content": "\n                <p>Skutečně svobodné jednání v online prostoru znamená činit informovaná rozhodnutí: co se mi zobrazí, co je mi nabízeno, jaký můj krok je zaznamenán a analyzován ve prospěch inzerentů? A odpovídá obraz, který mi sociální síť ukazuje, alespoň proporčně skutečnosti?</p><p>Právě část kontroly chce doporučení vrátit nám, uživatelům. Evropská komise se v dialogu s poskytovateli snaží zasadit o tvorbu takových nástrojů, které vezmou část online reality algoritmům a dají je nám. Všechno nasvědčuje tomu, že jde o nutnou podmínku, máme-li se ještě bavit o tom, že člověk na internetu činí informovaná rozhodnutí, ba dokonce, že je „svobodný“ v pravém slova smyslu.</p><p>Kodex si rovněž všímá důsledků toho, že se algoritmy snaží za každou cenu udržet naši pozornost. Vzhledem k tomu, že se sociální sítě stávají ve stále větší míře i prostorem zpravodajství, podporují tyto algoritmy senzacechtivost a v důsledku tak systematicky vytvářejí půdu pro dezinformace.</p><p>Je tudíž dobře, že i kodex Evropské komise pracuje s pojmem „bezpečný design“. V takovém rozhraní to mají dezinformace těžší. Existuje řada takových opatření – uživatel by si například mohl nastavit zobrazování příspěvků podle času přidání, a nikoli podle „relevance“, což je princip, který nás dosud uzavírá do informačních bublin a z hlediska společenské soudržnosti a demokracie je jedním z nejnebezpečnějších průvodních jevů stávajícího nastavení sociálních sítí.</p><p>Je-li navíc design skutečně kvalitní, nepotřebuje o lidech ani sbírat tolik dat jako doposud. Ani dezinformátoři pak nemusejí mít tak přesnou mušku při cílení svých manipulací. A pokud algoritmy nebudou nadále umožňovat dezinformátorům, aby vydělávali&nbsp; na senzačních polopravdách a budovali si komunity obelhaných, zmizí jeden z ústředních motivů celého pochybného dezinformačního byznysu, kterým je, světe div se, zisk.</p><p>Konečně, zveřejněný kodex počítá i s větší transparentností u zadavatelů politické reklamy. Nové nastavení by se mělo umět popasovat s tzv. micro-targetingem, tedy cílením na přesný profil uživatele, které je živnou půdou moderního populismu a další z klíčových rozvratných sil, které ohrožují politickou kulturu a demokracii po celém světě.</p><p>Posledně zmíněnému se věnuje i akt o digitálních službách, na kterém se nyní pracuje v Evropském parlamentu. Tato iniciativa naznačuje, že v budoucnu se některé z těchto bodů dostanou i do legislativy, což umožní demokratickým státům sankcionovat poskytovatele v případech, kdy nebudou nová pravidla dodržovat.</p>\n              "
  },
  {
    "id": 54,
    "link": "/dokud-bude-facebook-vydelavat-na-nasi-pozornosti/",
    "img": "/tmp/images/20210504-Screen-Shot-2020-04-02-at-2.48.09-PM.width-800.png",
    "date": "19. 5. 2021",
    "title": "Dokud bude Facebook vydělávat na naší pozornosti, bude jeho model šířit dezinformace",
    "perex": "Evropská komise ke konci dubna ukončila sběr připomínek k postupu online společností při potírání dezinformací od všech občanů EU. Sama jsem takových připomínek předala Komisi několik. A počítám s jejich prosazováním v rámci Parlamentu.",
    "content": "\n                <p>V roce 2018 podepsaly největší internetoví giganti dobrovolný <a href=\"https://digital-strategy.ec.europa.eu/en/policies/code-practice-disinformation\">Kodex zásad boje proti dezinformacím</a>. Firmy jako Facebook, Google, nebo později dokonci i TikTok se tak zavázaly „bojovat proti nepravdivému a zavádějícímu obsahu“. Na základě tohoto kodexu pak jednotlivé platformy provedly řadu svých vlastních úprav a vydaly se mimojiné cestou ověřování faktů.</p><p>Tři roky, které od té doby uplynuly, byly mimořádně turbulentní – i s výrazným přispěním výše zmíněných sítí. Vzhledem ke strmě stoupajícímu počtu jejich uživatelů je zřejmé, že tyto platformy mají naprosto bezprecedentní vliv na všechny politické, kulturní i společenské proměny v globálních společenstvích. A vzhledem k tomu, že vliv dezinformací neklesá, ale spíš stoupá, rozhodla se Komise zhodnotit funkčnost Kodexu a nutnost úprav – ne-li přímo ustanovení, které již nebude fungovat pouze na dobrovolné bázi.<br></p><p>Jak jsem před časem informovala na svých sociálních sítích, Evropská komise vyzvala všechny občany Unie, aby v jednoduchém formuláři zasílali své připomínky, ale třeba taky jenom názory na to, v čem je dosavadní postup online platforem nedostačující a případně co by si představovali, že se změní či vylepší. Je to vždy příležitost pro všechny, kdo si stěžují, že se v Bruselu řeší věci „bez nich“; takovéto konzultace vypisuje Komise pravidelně. Komise se navíc zavazuje, že každou připomínku vypořádá – i kdyby měla vysvětlit, proč právě tu vaši nelze implementovat. Jedná se o zásadní věc, kterou všichni využíváme na denní bázi a která má tak neuvěřitelně zásadní vliv na naše životy, že to zatím ještě nejsme ani schopni pojmout. Jsem tedy vděčná za inkluzivní dialog.<br></p><p>Ačkoli mám i jiné možnosti adresování Komise, chci jít příklad, a tak jsem se do iniciativy zapojila. Ráda vám teď stručně představím ty nejzásadnější:<br></p><ol><li>Stávající Kodex funguje na bázi dobrovolnosti. Ta by mohla mít nějaký smysl, pokud by měly tyto platformy jiný model podnikání. Ve stávající podobě však spoléhají na tzv. ekonomiku pozornosti: peníze jim vydělává cokoli, co udrží pozornost uživatele na obsahu, který mu nabízí. Bylo již mnohokrát potvrzeno, že pozornost uživatele (a s ní i míra klikání) je v případě dezinformací vyšší, než je tomu u ověřených a na faktech postavených informacích. Co z toho vyplývá? Jen těžko můžeme očekávat, že podnikatel bude dobrovolně významně regulovat <b>samotné základy svého byznys modelu</b>.<br></li><li>Zásadní posun přinese i <b>transparence a vysvětlitelnost algoritmů</b>. V dnešní době nás sice do tzv. informačních bublin (zobrazuje se vám to, co sociální síť vyhodnocuje jako něco, co chcete vidět) zavírají převážně naše vlastní kliknutí a “palce”, automatické algoritmy a filtry jsou však něco, co sítě využívají a jen podporují rozdělování společnosti do táborů a bublin, ať jde o jakékoli téma. Pokud budeme mít větší přehled o tom, proč se nám co zobrazuje, můžeme postoupit k dalšímu kroku: <b>vystoupení z informační bubliny</b>.<br></li><li>Tyto firmy jsou oligopoly, kterým leží logicky primárně na srdci jejich finanční, nikoli společenský zájem. Zároveň se nechceme dostat do stavu, kdy budou vlády či unijní instituce jednostranně rozhodovat o podobě sociálních sítí. Pokud má Kodex fungovat, je nutné, aby zprávy o jeho naplňování nevydávaly platformy samy. Potřebujeme <b>nezávislého auditora s otevřeným přístupem</b> k těmto platformám a dostatkem zdrojů na pravidelné hloubkové audity u největších poskytovatelů.<br></li></ol><p>Těžko dnes hledat slova, která by postihla, jak zásadní výzvu pro společnost představuje informační prostor, který nám poskytly sociální sítě. Kdo to snad ještě vnímá jako okrajovější téma, tomu bych doporučila dokument The Social Dilemma, ve kterém fungování největších internetových obrů popisují (a silně kritizují) dnes již bývalí programátoři, kteří navrhovali jejich funkce. „Jo a jsem autorem lajku,“ pronáší v úvodu jeden z mluvčích…<br></p><p>Zjednodušeně řečeno, Evropská unie se momentálně nachází mezi dvěma přístupy: tím prvním je kompletní přenos odpovědnosti za regulaci na samotné sociální sítě, tak je tomu v USA, tím druhým je pak kompletní kontrola nad obsahem a sítěmi v rukou vlády, jako je tomu v Číně. Vidím v tom historickou příležitost pro Evropskou unii, aby zvážila výhody i nevýhody každého z přístupů a vydala se zlatou střední cestou. A jsem přesvědčená, že právě takovým řešením se bude jednou inspirovat celý svět.</p>\n              "
  },
  {
    "id": 55,
    "link": "/debatu-o-biometrickem-smirovani-potrebujeme-jako/",
    "img": "/tmp/images/20210318-post_newsletter.width-800.png",
    "date": "19. 5. 2021",
    "title": "Debatu o biometrickém šmírování potřebujeme jako sůl",
    "perex": "Co je to biometrické šmírování? Proč o něm Češi zatím moc nemluví? A kdo získal cenu Velkého bratra pro největšího firemního slídila?",
    "content": "\n                <p>Minulý týden jsme s kolegyní Klárou Kocmanovou <a href=\"https://www.pirati.cz/tiskove-zpravy/a-kampan-tvar.html\">odstartovaly kampaň</a> s názvem <a href=\"https://zo.pirati.cz/tvare/\"><b>Vraťte nám naše tváře</b></a>. Má dva cíle: jednak upozornit českou veřejnost na nové sledovací technologie, a jednak nasbírat podpisy pod evropskou petici za zákaz biometrického sledování (či v překladu také trefněji, šmírování).<br></p><p>Čemu říkám biometrické šmírování? Jsou to technologie pracující s daty, která jsou jedinečná pro naše těla i naše jednání. Tedy data o tom, kým de facto jsme. Typicky sem patří průmyslové kamery, softwary na rozpoznávání obličejů atp. <a href=\"https://reclaimyourface.eu/cs/\">Evropská petice</a> musí získat jeden milion podpisů, aby se dostala až k Evropské komisi, a my s Klárou bychom k tomu rády přidaly i co nejvíce českých podpisů. Při té příležitosti chceme tuto hrozbu 21. století více představit, protože jak zákonodárci, tak široká veřejnost jí dosud nevěnuje takovou pozornost, jakou by ve vlastním zájmu měla.<br></p><p>Kampaň varuje před použitím biometrických šmírovacích technologií jak ze strany státu, tak ze strany soukromých korporací: stát může tímto způsobem efektivně sledovat chování jedinců, čínský režim například tyto informace použil při uplatňování tzv. sociálního kreditu. Plošně sbíraná data jsou ovšem také žádaným zbožím. Lze je rychle prodávat třetím stranám, nebo narušit jejich zabezpečení a proniknout do jejich úložiště. V obou případech je české veřejnost o krok pozadu za institucemi, které „velkého bratra“ zdokonalují anebo rovnou využívají.<br></p><p>Před týdnem také otřásl Spojenými státy <a href=\"https://www.vice.com/en/article/wx83bz/verkada-hacked-facial-recognition-customers\">skandál společnosti Verkada</a>, kdy na veřejnost unikly důkazy o tisících živých záznamů z průmyslových kamer ve školách, na úřadech a na pracovištích po celém světě. Dva poskytovatelé internetu zase na zadání britské vlády <a href=\"https://www.novinky.cz/internet-a-pc/bezpecnost/clanek/zaznamenaji-kazde-kliknuti-britanie-potaji-spehuje-lidi-na-webu-40353839#dop_ab_variant=0&amp;dop_source_zone_name=novinky.sznhp.box&amp;dop_req_id=630jfKRK6Vl-202103121930&amp;source=hp&amp;seq_no=2&amp;utm_campaign=&amp;utm_medium=z-boxiku&amp;utm_source=www.seznam.cz\">tajně zaznamenávali každé kliknutí</a> svých zákazníků na webu. Testovali tak nový nástroj, který si uchovává informace o pohybu lidí na internetu.<br></p><p>Podle toho, jak málo se o tématu ví v České republice, by se mohlo zdát, že se nás to zatím netýká. Biometrické šmírování, to ale není jen téma šokujících zpráv ze zahraničí. <a href=\"https://bigbrotherawards.cz/2021/03/12/byly-rozdany-ceny-velkeho-bratra-za-rok-2020/\">Cenu Velkého bratra</a> pro největšího firemního slídila si letos kupříkladu odnesla společnost Cogniware dodávající sledovací systémy. Ta vyvíjí systém Cogniware Insights, jehož moduly vyhodnocují důkazy za použití umělé inteligence, rozpoznávají podle hlasu a využívají biometriku pro rozpoznávání osob podle tváře, věku či emocí. Nejde přitom o samotnou technologii, ale o fakt, že hlavními zákazníky firmy Cogniware jsou autokratické režimy na Blízkém východě.<br></p><p>Přesně takhle funguje vývoz <a href=\"https://gregorova.eu/technologie-s-dvojim-pouzitim/\">zboží dvojího užití</a>. Před pár měsíci se mi za Evropský parlament <a href=\"https://www.pirati.cz/tiskove-zpravy/piratka-gregorova-prosadila-lepsi-ochranu-lidskych-prav.html\">podařilo prosadit důslednější kontrolu vývozu</a> právě i technologií používajících biometrii do autokracií a diktatur, kde mohou být zneužity proti občanům. Protože v takovém případě může být soukromí doslova otázkou života a smrti.<br></p><p>Svého soukromí bychom se ale neměli tak snadno plošně vzdávat ani my, co žijeme ve (stále ještě) svobodných zemích, právě naopak: nepoužívejme proti svým občanům to, co odsuzujeme v zahraničí jako de facto autoritářskou praktiku.</p>\n              "
  },
  {
    "id": 56,
    "link": "/putin-rozumi-jen-sile-zbrani-a-penez-tim-druhym-ho/",
    "img": "/tmp/images/20161020PHT47850-cl.width-800.jpg",
    "date": "19. 5. 2021",
    "title": "Putin rozumí jen síle zbraní a peněz. Tím druhým ho musí Evropa přitlačit ke zdi",
    "perex": "Putin na Ukrajině opakuje gruzínský scénář. Svobodný svět mu musí vysvětlit, jak moc ho bude bolet, když s tím okamžitě nepřestane.",
    "content": "\n                <p>Přesun ruských armád k ukrajinským hranicím a na okupovaný Krym vyvolává znepokojení nejen v Kyjevě, ale u spojenců a v Pobaltí – podle šéfa litevské diplomacie připomíná stávající napětí gruzínský scénář: „Ruská provokace, následovaná ruským obviněním z ukrajinské agrese,“ připomněl <a href=\"https://euobserver.com/world/151450\">Gabrielius Landsbergis pro EUobserver</a> třináct let starý incident.<br></p><p>Stejně jako v roce 2008, kdy Moskva obvinila Gruzii z agrese vůči Jižní Osetii, aby tak obhájila vlastní invazi do země, i tentokrát ruský ministr zahraničí Lavrov obviňuje Ukrajinu, že se chystá napadnout území kontrolovaná separatisty. Nejsem příznivkyní paralel s Hitlerem, ale možná se sluší připomenout, u koho se Putin touto taktikou mohl inspirovat – když Německo hledalo záminku pro invazi do Polska, našlo ji v příběhu o tom, že Poláci napadli německou vysílačku v Gliwicích a Hitlera tak vlastně sami přinutili, aby je napadl.<br></p><p>Kreml využívá svou již tradiční taktiku, kdy prezentuje hrubou sílu a předstírá hloupého, že si přeci jen přesouvá vojáky na vlastním území a co je komu do toho. Svět mezitím spekuluje, co je Putinovým skutečným záměrem. Jedna z teorií hovoří o tom, že si Putin jen testuje novou americkou administrativu v čele s Joem Bidenem. Část odborníků vidí v manévrech jen demonstraci síly, která je v přímém taktickém rozporu s přípravou na reálnou invazi. Ozývají se ale i hlasy, že se nějaká agrese skutečně chystá.<br></p><p>Od chvíle, kdy v roce 2014 propukly na Ukrajině první boje, se Kremlu dařilo více či méně celý konflikt popírat i díky tomu, že využíval jen omezené množství konvenčních vojáků, které doprovázely povětšinou <a href=\"https://www.atlanticcouncil.org/blogs/ukrainealert/is-putin-about-to-launch-a-new-offensive-in-ukraine/\">hybridní síly složené z žoldáků, dobrovolníků a místních kolaborantů</a>.<br></p><p>Putin rozpoutává války v post-sovětských republikách především proto, aby je udržoval oslabené a normalizoval v nich chaos, protože právě tak se mu daří je udržovat ve své sféře vlivu. V září se navíc konají v Rusku volby a Putin se po letech potýká s mimořádně nízkou popularitou. To by mohl být klíčový motiv pro rozpoutání nového vojenského konfliktu, ve kterém může oživit svůj propagandistický obraz velkého sjednotitele a záruky pořádku.<br></p><p>Jak se dá agrese odrazit? Putin musí pochopit celkový rozsah dopadů (od ekonomických sankcí až po diplomatickou a vojenskou odvetu), které by pro něj znamenalo případné vyhrocení incidentu. Tyto náklady na jeho současné chrastění zbraněmi mu musí někdo co nejdřív důrazně a adresně sdělit. Za ostudné považuji vyjádření francouzských a německých ministrů zahraničí, kteří vyzývají obě strany k deeskalaci. Takové vyjádření jen podporuje ruskou propagandu o tom, že se snad i Ukrajina odhodlává k nějaké agresi.<br></p><p>NATO by mělo neprodleně podpořit Ukrajinu obrannými systémy. Spojené státy už deklarovaly Ukrajině podporu (bez upřesnění, ale zpravidla se jedná o protiletadlové a protizemní střely a základní vojenské vybavení). Kde jsou nějaká jasná společná opatření Evropské rady na podporu ukrajinské obranyschopnosti?<br></p><p>Putinovo chování zároveň potvrzuje to, o čem mluvím už dlouho. Dokud bude hrozbou jak pro okolní státy, tak pro vlastní občany, je třeba především rozbít celý jeho politicko-oligarchický systém. <a href=\"https://www.pirati.cz/tiskove-zpravy/gregorova-namirte-sankce-na-oligarchy-kremlu.html\">Znovu zopakujme <b>slova Navalného</b></a>: Evropské sankce musí směřovat přímo na oligarchy blízké Kremlu.</p>\n              "
  },
  {
    "id": 57,
    "link": "/going-digital-2020-jak-vypada-demokracie-v-online/",
    "img": "/tmp/images/20210426-going_digital_uvodni_slovo_zachova.width-800.jpg",
    "date": "19. 5. 2021",
    "title": "Going Digital 2020: Jak vypadá demokracie v online prostoru?",
    "perex": "Prosincová mezinárodní konference Going Digital 2020, kterou jsem pořádala spolu se zahraničním odborem Pirátů, měla ambiciózní cíl: otevřít uprostřed pandemie v české společnosti tolik potřebnou debatu o výzvách, hrozbách a příležitostech spojených se zrychlenou digitalizací. Jak se to povedlo? To nyní můžete sami posoudit – byly zveřejněny záznamy všech panelů, vč. titulků.",
    "content": "\n                <p>Digitalizace je dynamický proces, kterému se – i vlivem pandemické reality – podřizuje stále větší část našich životů. Tento proces, o němž se hovoří jako o novém typu průmyslové revoluce, v sobě skýtá ohromné příležitosti. Jak ale prokazují zkušenosti zemí, které v něm jsou o nějaký krok napřed, přináší i řadu poměrně zásadních hrozeb. A konečně, obnažuje potřebu nově definovat podmínky našeho soukromí a bezpečnosti v online prostoru.<br></p><p>Oproti jiným historickým proměnám společnosti nyní nemáme prostor sledovat tento pokrok zvenčí, každý z nás jej již dnes prožívá na vlastní kůži. Musíme zkrátka konstruovat vozidlo, ve kterém už jedeme. O to znepokojivější je míra ignorance, kterou vůči tomuto fenoménu chová současná vláda (a ty předchozí na tom pochopitelně nebyly o nic líp). Jen pandemie koronaviru celý proces uspíšila, a nikdo už dnes nepochybuje, že jako společnost stojíme před největší výzvou posledních generací.<br></p><p>Konference se uskutečnila uprostřed mojí kampaně <b>#PravdaBolí</b> – a právě dezinformacím v éře pandemie se věnoval úvodní panel. Expert na dezinformace Jakub Kalenský v něm tehdy v prosinci použil možná silná slova, ale čas jim dal bohužel spíš za pravdu: hlavním motivem drtivé většiny dezinformačních toků je zkrátka podkopat stabilitu západních demokracií. Zní to obecně, ale rozsévání chaosu mezi ověřené informace skutečně oslabuje například sílu seriózních médií a kanálů. A státy s manipulovanou veřejností mají v důsledku nižší akceschopnost, což se projevuje právě v krizích, jako je tato.<br></p><p>Digitální panel se věnoval problému, který (nejen) česká vláda trestuhodně opomíjela v každém dalším proti-pandemickém opatření, které aspoň nějak pracovalo s osobními daty. Digitální obři, jako je Google, nabídli svoje schopnosti pro pomoc s řešením pandemie – například v podobě nezměrných dat o našem pohybu. Taková funkce je základem pro chytré trasování nakažených, zároveň před nás však klade otázku, která od začátku visí nad „velkými daty“: je v pořádku, že toho o nás soukromé společnosti ví víc než my sami? Pandemie nám začala ukazovat kontury světa, ve kterém se náš každodenní život neobejde bez dohledu několika málo firem. Oblíbené úsloví říkávalo, že pokud je něco zdarma, pak jste produkt vy. V době sledovacího kapitalismu ale již nejsme produkty, ale surovinami pro produkty.<br></p><p>Jeden z panelů se věnoval digitálnímu vzdělávání. Téma „karanténního“ školství zůstává klíčovou výzvou pro český vzdělávací systém. Různé digitální zázemí vkládá novou propast mezi bohatší a chudší žáky, respektive pro rodiny s větším počtem dětí. Bylo myslím zásadní, že se debaty účastnily i dvě zástupkyně učitelské obce. Otevření debaty o tzv. digitální propasti je klíčové pro restrukturalizaci českého školství, které bude odpovídat nové realitě.<br></p><p>Jedním z nejzvučnějších hostů celé konference byl <b>George Tilesch</b>, expert na umělou inteligenci. Tilesch ve své poslední knize označuje dnešek za „rozcestí“, v němž probíhá soutěž modelů, které budeme jako lidstvo následovat v následující epoše. Jde podle něj o éru určitého experimentování s nejrůznějšími systémy. Toto rozcestí je podle Tilesche také rozcestím mezi blahobytnou společností, jakou máme (s výhradami, samozřejmě) tady v Evropě, a de facto dystopickou společností, která může zavládnout, pokud se nám nepodaří demokratizovat umělou inteligenci. Tohle je zásadní politická otázka, která bude určovat stále větší podíl debat na úrovni Evropské unie a ostatních geopolitických hráčů.<br></p><p>Pevně doufám, že se informace a globální know-how, které konference českému divákovi <a href=\"https://zo.pirati.cz/digi/\">představila</a>, stane podkladem pro způsob, jakým stěžejní proměnou naší éry projde Česká republika. Bez těchto znalostí totiž hrozí, že budeme jednak opakovat chyby zemí, které jsou v digitalizaci napřed, a stejně tak nám uniknou příležitosti, které tyto země využít dokázaly.</p>\n              "
  },
  {
    "id": 58,
    "link": "/cekani-na-brexit-strida-cekani-na-jeho-prisliby-se/",
    "img": "/tmp/images/stazeny_soubor.width-800.png",
    "date": "19. 5. 2021",
    "title": "Čekání na Brexit střídá čekání na jeho přísliby. Milí czexitéři, dobře se dívejte",
    "perex": "Jedním z argumentů sympatizantů odchodu Spojeného království z Evropské unie byla její údajná přebujelá byrokracie. Ironií osudu dnes vzájemné vztahy obou aktérů upravuje smlouva, která má dva tisíce stran. A papírování Britům nabobtnalo i ve stěžejních oblastech, které byly dosud ošetřené členstvím v EU, jako je volný pohyb osob a zboží. Snad se zastánci czexitu pozorně dívají...",
    "content": "\n                <p>Symbolickým jevištěm brexitového dramatu, absurdního svým průběhem a trváním, se stal britský rybolov. Britští rybáři dnes v důsledku Brexitu čelí existenčním potížím, jejich export se zadrhnul a zavalilo je zbrusu nové papírování. Zkažené škeble tak slibují svážet před vstupní dveře na Downing street. Britský ministr zahraničí Dominic Raab těm nevděčníkům vzkázal, aby na svou situaci nahlíželi s větším nadhledem a s příkrým hodnocením Brexitu vyčkali 10 let. Čekání na Brexit samotný tedy střídá čekání na právo zhodnotit, jak velká to byla chyba.<br></p><p>Rybáři jsou ale jen špičkou ledovce. Silnou antiimigrační rétoriku kampaně čeká nyní tvrdá srážka s realitou. Veškerý přeshraniční pohyb nyní odpovídá legislativě, kterou Evropská unie uplatňuje na třetí země. Komplikace při cestování nyní čekají především na samotné Brity. Dohoda pokrývá jen dočasný pohyb, diskriminační opatření se tedy dotknou hlavně přeshraničních pracovníků, velkému trnu v oku odpůrců EU. V tomto případě tudíž dosáhli brexitáři „úspěchu“ a například polské i české občany zaměstnají jen komplikovaně. Cenou byla jen práva vlastních občanů.<br></p><p>Jaká je tedy situace pro (nejen) české občany žijící i pracující v Británii (a naopak)? Každý, kdo se stal rezidentem po roce 2020, bude potřebovat tzv. „resident permits“, tedy povolenky k pobytu. Od ledna letošního roku se tak britské vládě kupí stížnosti na nová pravidla, neboť ta nevydává žádný fyzický dokument, který by pobyt dokazoval. Někdejší zastánce tvrdého Brexitu Boris Johnson se někdy chová, jako kdyby snad Británie byla pořád členským státem...<br></p><p>A teď si k tomu všemu připočtěme finanční náklady. Z původní částky neuvěřitelných 39 miliard liber zbývá Británii po odečtení pravidelných příspěvků zaplatit EU stále asi 25 miliard. Splátkový kalendář je nastavený až do roku 2057, ale počítá se, že prvních 18 miliard zaplatí Britové do pěti let. Nikdo nemohl počítat v průběhu odchodu Británie s příchodem pandemie, ale nelze popřít, že by peníze i solidaritu v této době určitě Británie využila. Ano, momentálně očkují rychleji, než množství zemí v EU, a má to různé důvody, od pomalejšího procesu v EU (kterému se nedá vyhnout, pokud si chcete zachovat demokracii při takovém množství aktérů) po absenci národních plánů distribuce v době, kdy Británie měla na vteřinu spočítané, za jak dlouho vakcinuje jednu osobu (ano, mluvím o selhání české vlády).<br></p><p>Jisté je, že velká část těch, kteří se o odchod zasloužili, se tohoto splátkového dne nedožije. Média si patrně tento den odškrtnou drobnou zmínkou o splacení poslední libry a třiadevadesátiletý Nigel Farage uspořádá triumfální tiskovou konferenci. A to bude asi tak všechno.<br></p><p>Jenže tím finanční nezávislost Británie na EU nezapočne. I po poslední splátce se Britové rozhodli si nadále platit přístup do dlouhé řady nesmírně cenných programů, jako je Horizon Europe, program Euratom, zařízení pro testování fúze, ITER či Copernicus. Naopak přichází o členství v programu Erasmus či programu pro sdílení dat o terorismu, ty si však zatím platit nehodlají.<br></p><p>Nezbývá než doufat, že to všichni případní „czexitéři“ bedlivě sledují. Aby si mohli udělat představu o tom, jaká realita by čekala české občany, až by odezněla líbivá vlastenecká kampaň.</p>\n              "
  },
  {
    "id": 59,
    "link": "/svoboda-slova-neni-svoboda-dosahu/",
    "img": "/tmp/images/Freedom-of-speech-is-not-freedom-of-reach.width-800.jpg",
    "date": "19. 5. 2021",
    "title": "Svoboda slova není svoboda dosahu",
    "perex": "Regulování reklamy, včetně té politické, je kontroverzní téma – možná trochu zbytečně. Pokud jde o reklamu, místo svobody slova bychom měli mluvit spíš o „svobodě dosahu“.",
    "content": "\n                <p>Podíl našich životů v online prostoru den ode dne narůstá a pandemie tento trend jen urychlila. Internet jakožto nový dominantní prostor naší každodennosti nás staví před stále nové výzvy, které mají bezprostřední dopad na naše životy, organizaci společnosti a dokonce i politická uspořádání. Jak se o takových výzvách bavit? A jak je uchopit politicky, když neexistují jednoduchá kouzelná řešení?<br></p><p>Minulý týden jsem měla možnost vystoupit na konferenci bratislavského think-tanku Globsec s názvem <a href=\"https://www.globsec.org/events/future-of-digital-platforms-improving-transparency-of-political-advertising/?fbclid=IwAR0QXl3RUOhnK-tBiUK-hUtqQSMDNWPEDRzv_CWMzM7iShOMjgjyDRGGsF8\">„Budoucnost digitálních platforem: Zlepšení transparentnosti politické reklamy“</a>. Mohla jsem tak debatovat třeba s jedním z hlavních stratégů firmy Mozilla či expertkou z Aliance pro zabezpečení demokracie.<br></p><p>Hlavním tématem byla, jak plyne už z názvu, politická reklama. Ale nakonec jsme se tematicky rozkročili i mnohem dál; dostalo se třeba také na fenomén „micro-targetingu“, tedy zacílení reklamy na úzce vymezenou skupinu osob. (Mimochodem, už jste si sami <a href=\"https://adssettings.google.com/authenticated\">zkoušeli vyhledat</a>, podle čeho cílí Google reklamu na vás?).<br></p><p>Do tohoto mimořádně komplikovaného tématu jsem si dovolila vnést jednu řekněme odvážnější myšlenku. Je micro-targeting vůbec nutný? Sama pamatuji dobu, kdy nic jako micro-targeting neexistovalo a ekonomika přesto fungovala. Proč tedy dnes musíme za tohle masové využívání osobních dat platit mnohdy i vlastní demokracií, jako <a href=\"https://cs.wikipedia.org/wiki/Cambridge_Analytica\">ukazuje třeba případ Cambridge Analytica</a>?<br></p><p>Často se v souvislosti s informacemi na internetu bavíme o svobodě slova – a je to dobře, vždyť je to jedno ze základních lidských práv. A pro nás v České republice je svobodný projev možná ještě o něco zásadnější, protože si neseme stále ještě mladou historickou zkušenost s jeho zásadním omezováním.<br></p><p>Pokud jde ale o reklamu, význam toho krásného slova „svoboda“ se přeci jen poněkud posouvá. Místo svobody slova bychom se měli ptát spíš na „svobodu dosahu“. A něco takového bychom mezi základními lidskými právy hledali marně. Regulování reklamy, včetně té politické, by zkrátka nemělo být kontroverzní téma. Jistě, je to náročné téma – už kvůli samotné definici politické reklamy, vlivu organického dosahu, vlivu na volby i samotnému využití v praxi. Pokud ale politická reklama v současnosti přerůstá politické systémy, musíme se jí začít vážně zabývat.<br></p><p>Jak mi napsal jeden diskutující: „Tohle nebude jednoduché vyřešit, ale je to zatraceně důležité.“ To podepisuji. Čím složitější problémy před nás online prostor staví, tím odvážnější myšlenky bude třeba vtáhnout do hry.<br></p><p>Co takhle se pro začátek bavit aspoň o transparenci financí i algoritmů?</p>\n              "
  },
  {
    "id": 60,
    "link": "/jsem-valecny-stvac-ktery-chce-valku-s-ruskem-anebo/",
    "img": "/tmp/images/20210415-ivan_david_1920x1080.width-800.png",
    "date": "19. 5. 2021",
    "title": "Jsem válečný štváč, který chce válku s Ruskem, anebo naivka, která chce světový mír?",
    "perex": "Hradní mluvčí Ovčáček a europoslanec za SPD David mě obvinili, že toužím po válce s Ruskem. Zajímavá změna – doposud jsem byla naivka, která chce světový mír. Na jejich zacházení s fakty lze nicméně dobře ilustrovat, jak pracují dezinformátoři.",
    "content": "\n                <p>Můj <a href=\"https://www.forum24.cz/putin-rozumi-jen-sile-zbrani-a-penez-tim-druhym-ho-musi-evropa-pritlacit-ke-zdi/\">článek</a> o kritice ruských manévrů vzbudil poměrně pestrou paletu ohlasů. Převládaly ty pozitivní, které oceňují, že pokud jde o Putinovy stávající geopolitické aktivity, konečně se o nich mluví bez diplomatických výmluv. Objevily se pochopitelně i reakce opačné, které sdílejí perspektivu Kremlu, kterou jsem v článku rozebírala jako svého druhu propagandu.<br></p><p>Na jednu stranu jsem ráda, že můj článek o aktuální ruské vojenské agresi u ukrajinských hranic vyvolal silné reakce. Kritiku z proruského tábora české politiky jsem očekávala. A nepřekvapí ani její styl – manipulace a demagogie. Protože právě tak je zvyklá fungovat.<br></p><p>Pan europoslanec Ivan David za SPD dokonce pojal potřebu vytvořit vlastní koláž, na které mou (notně zamračenou) tvář přilepil na člena americké armády s tím, že toužím po válce s Ruskem. Použil při tom stejnou manipulaci jako mluvčí prezidenta Jiří Ovčáček (co oba pány ve vztahu k Rusku spojuje, nechám na čtenáři). Pánové vytrhli z mého posledního článku jedno sdělení, vystavěli okolo něj svou tradiční svodku a přidali trochu demagogie. Šlo o pasáž, ve které kritizuji vyjádření francouzského a německého ministra zahraničí, podle nichž by měly „obě strany konfliktu u ukrajinských hranic deeskalovat situaci“. Pokud tedy kritizuji obecné výzvy k deeskalaci konfliktu, jsem podle výše zmíněných válečný štváč.<br></p><p>Nevěřím, že by čtenářům pánů Ovčáčka a Davida taková konstrukce mohla stačit, nemám o nich tak nízké mínění jako oba výše zmínění. Kdo si přečte celý můj článek, zjistí, za co oba západní diplomaty skutečně kritizuji: za to, že zaujímají takový úhel, který přijímá propagandu Kremlu, tedy že snad jde o rovnocenný konflikt, v němž se i Ukrajina chystá útočit. Na tom, jak Jiří Ovčáček a Ivan David zacházejí s fakty, lze dobře ukázat osvědčenou taktiku dezinformátorů: vezmou si zrnko pravdy, například citaci, vytrhnou je z kontextu a obalí manipulací a demagogií. Přesně, jak jsme s experty popisovali v kampani <a href=\"https://pravdaboli.eu/\">#pravdaboli</a>.<br></p><p>Moji kritikové už by se měli rozhodnout, zda jsem spíš štváč, který touží po válce, anebo naivka, která by si přála světový mír. Titulovat mě obojím jaksi nedává smysl. Z článku je nicméně zřejmé, o co mi skutečně jde. Už v titulku kladu vedle sebe zbraně a peníze - a Evropu pak vyzývám k tomu, aby proti Putinově evidentní a především sedm let trvající vojenské agresi na Ukrajině použila to druhé, tedy ekonomickou diplomacii.<br></p><p>Mírové otázky řeším na evropské úrovni i legislativně. Poslední rok jsem usilovně pracovala jako zpravodajka na <a href=\"https://www.pirati.cz/tiskove-zpravy/piratka-gregorova-prosadila-lepsi-ochranu-lidskych-prav.html\">vylepšení regulace o vývozu technologií dvojího použití</a>, která brání diktátorům zneužívat moderní evropské technologie proti svým občanům.<br></p><p>Aktualizace této regulace se věnuje i problému biometrických (nebo jak se dá lidově říct, šmírovacích) technologií, které diktátoři zneužívají. Na problém používání těchto technologií k masovému šmírování, a to i v demokraciích, upozorňujeme s kolegyní Klárou Kocmanovou v kampani <a href=\"https://www.pirati.cz/tiskove-zpravy/a-kampan-tvar.html\">Vraťte nám naše tváře</a>, která pomáhá sbírat podpisy pod celoevropskou výzvu ke změně legislativy.<br></p><p>Jsem tedy ráda, že mi pánové Ovčáček a David svou intervencí umožnili připomenout věci, o které jako politička usiluji. Taky mě těší, jak moc oběma mužům leží na srdci světový mír. Budu ode dneška bedlivě sledovat, jak se o něj činí ve svých úřadech.</p>\n              "
  },
  {
    "id": 61,
    "link": "/vrbetice-dezinformatori-maji-pre-nedovolme-kremlu/",
    "img": "/tmp/images/20210418-175878440_4213527265345868_2215328865.width-800.jpg",
    "date": "19. 5. 2021",
    "title": "Vrbětice: Dezinformátoři mají pré, nedovolme Kremlu nás dál ovládat",
    "perex": "Od včerejší tiskové konference pana premiéra neplní zprávy téměř nic jiného: vyhoštění 18 ruských diplomatů z naší země kvůli spáchání teroristického činu ze stranu Ruské vojenské služby (GRU) před šesti lety ve Vrběticíc",
    "content": "\n                <p>Předně je nutné říct, že i mocenským vlivům navzdory máme funkční zpravodajské služby. BIS i dalším, co se na odhalení viníků podíleli, je nutné poděkovat. Ano, vyvolává otázky, proč došlo ke zveřejnění nyní a musí být zodpovězeny, je pro mě však důležitým indikátorem i to, že jsou <i>schopni</i> takovou informaci zveřejnit. Jak ukazuje šokující <a href=\"https://www.seznamzpravy.cz/clanek/pana-prezidenta-mame-poslouchat-radil-mi-nejedly-rika-odvolany-sef-nukib-150946\">rozhovor</a> s bývalým ředitelem NÚKIBu, bývalý jednatel ruského LUKOILu Martin Nejedlý, tento \"externí poradce\" prezidenta Zemana (což znamená, že dělá všechno, ale nemusí mít bezpečnostní prověrku) se neštítí jakéhokoli ovlivňování ve prospěch Kremlu. Už fakt, že Rusové podnikli danou operaci - dle některých údajů kvůli bulharskému prodejci zbraní - na území České republiky dokazuje, co si o nás myslí: že si u nás mohou dovolit vše, a že jim to projde. To je smutný výsledek dlouhodobého působení některých čelních představitelů naší země. A měla by z toho být vyvozována zodpovědnost.<br></p><p>Odezva české vlády myslím v aktuální situaci adekvátní. Očekávám i silnou reakci našich spojenců. Konkrétně u Evropské unie je i mým úkolem, aby ta reakce byla rychlá a jasná. <b>Proto budu na příští plenární zasedání prosazovat rezoluci Evropského parlamentu, v níž se EU za Českou republiku jasně a důrazně postaví.</b> Nejde totiž jen o bezpečnostní záruky, ale i praktické dopady na občany ČR v Rusku. Pokud například dojde k rušení ambasády ze strany Ruska, potřebujeme spřátelené země, které našim občanům poskytnou potřebné konzulární služby.<br></p><p>Na závěr bych vás i sebe ráda vyzvala, abychom si více než kdy jindy dávali pozor na to, co čteme. Dezinformátoři nyní mají pré a snaží se vytvořit informační chaos - není ostatně tajemstvím, že například podstatná část řetězových e-mailů, které podle dostupných dat už léta zamořují Českou republiku, se týká Ruska a manipuluje veřejnou debatu ve prospěch Kremlu. Experti se také shodují, že vliv dezinformací na českou veřejnost výrazně posílil právě v roce 2014, kdy začala ruská agrese na Krymu. Zajisté se k nám tedy opět dostane spousta “ověřených” (či naopak “neuvěřitelných”) informací.<br></p><p>Nepropadejme prosím do absolutní nedůvěry ve všechno. Pracujte však s informacemi opatrně. Neuzavírejte se do jednoho světonázoru a informační bubliny, dbejte na pestrou paletu zdrojů. Jelikož jde o bezpečnost státu, musí přirozeně státní složky držet některé informace v utajení. Nevěřte těm, co tvrdí, že jediní znají tajemství.</p>\n              "
  },
  {
    "id": 62,
    "link": "/izraeli-nepomaha-nekriticka-podpora/",
    "img": "/tmp/images/0_0X5KWhjU2XSH8oGt.width-800.jpg",
    "date": "19. 5. 2021",
    "title": "Izraeli nepomáhá nekritická podpora",
    "perex": "Včera probíhala na plenárním zasedání diskuze o konfliktu mezi Izraelem a Palestinou. Jedná se o jeden z nejkomplexnějších problémů na světě bez jasných hrdinů. Ale zatím co na tom, že je Hamás teroristická organizace, se shodují všichni, je třeba dodat i druhou věc. Česká mantra „Stojíme za Izraelem, i kdyby cokoli…“ škodí civilistům v obou zemích a dlouhodobě poškozuje i Izrael jako takový.",
    "content": "\n                <p>Bezvýhradně pro-izraelský postoj není ve světě ani v Evropě <a href=\"https://www.seznamzpravy.cz/clanek/cesi-proti-proudu-izraeli-strani-bez-vyhrad-uz-jen-dve-zeme-eu-154913\">velmi častý</a>. Nesledujeme souboj DOBRA se ZLEM. Jako vždy je realita daleko komplikovanější. A pokud vám někdo říká, že je černá nebo bílá, měly by se vám rozsvítit všechny výstražné kontrolky.<br></p><p>Konflikt má svůj historický kontext – ale právě na tom, co zahrnete, bude hodně záležet, co vám vyjde. Chcete začít u Starého zákona? Zničení Chrámu, římské provincie nebo osmanské či britské nadvlády? Je velmi těžké „vstoupit“ do konfliktu v konkrétní moment a říct, že ten nebo onen zrovna vypálil raketu, takže je viníkem celé situace. I poslední roky dávají radikálům na obou stranách dost munice: můžete jít střílet rakety a útočit nožem na Izraelce kvůli rozšiřování osad či poslednímu bombardování nebo dlouhodobému obsazení Gazy; či jít srovnat palestinské domy a děti se zemí kvůli zmíněným útokům noži, široké raketové kampani Hamásu nebo přímým vyvražďovacím vyhrůžkám Hamásu a dalších aktérů. Jenže neustálé lpění na udržování kruhu násilí nás nikam neposune.<br></p><p>Zajímá vás více informací? Server Aktuálně se pokusil <a href=\"https://zpravy.aktualne.cz/zahranici/prehledne-o-konfliktu-mezi-izraelem-a-hnutim-hamas/\">přijít s rychlým Q&amp;A</a>, ve kterém odpovídá na nejčastější otázky. Lepší souvislosti (a pohled přímo do místa) se můžete dozvědět v <a href=\"https://www.youtube.com/watch?v=GxxfiXgC814\">reportáži od Voxpotu</a> přímo z oblasti. Důležitá pointa je, že začarovaný kruh útoky-&gt;smrt-&gt;radikalizace-&gt;vysídlování-&gt;radikalizace-&gt;útoky-&gt;smrt… je možné přetrhnout. Chce to ale politickou odvahu; a každé řešení bude mít příchuť trpkosti.<br></p><p>Takové řešení, která by mohlo představovat naději na mír i svobodné sebeurčení, ovšem nepředstavují ani teroristé z Hamásu, ale ani Netanjahu, který místo pokračování směrem k EU i OSN podporovanému dvoustátnímu řešení rozšiřuje izraelské osady na palestinském území a ještě loni v létě plánoval anexi Západního břehu Jordánu. Hamás a Netanjahu se pak doplňují a pro „toho druhého“ znamenají nepřítele, který jim dává oporu a sílu doma.<br></p><p>A i proto nekritické stranění Izraeli škodí. Ve chvíli, kdy i USA se jsou schopny ústy Anthonyho Blinkena ptát veřejně, proč byla vybombardována zrovna kancelářská budova médií a jasně vyzývat k příměří, tak je postoj bezvýhradné podpory Izraele toxický. Ke svým skutečným přátelům a spojencům bychom měli být i kritičtí, jinak se nejedná o žádné partnerství, ale nevyžádané podlézání. V obou zemích jsou navíc už dnes lidé, kteří jsou schopni zasednout k jednomu stolu a konečně restartovat mírový proces. Pokud ale současní vůdci stůl rozbombardují, půjde to jen těžko.</p>\n              "
  },
  {
    "id": 63,
    "link": "/krize-v-gruzii-je-problemem-i-evropske-unie/",
    "img": "/tmp/images/Georgia-EuropeUnion-VisaFree.width-800.jpg",
    "date": "1. 3. 2021",
    "title": "Krize v Gruzii je problémem i Evropské unie",
    "perex": "V příštím týdnu bude Gruzie slavit první výročí takzvané Dohody 8. března. Před rokem, po měsících demonstrací, kdy občané pravidelně vycházeli do ulic, se vláda a opozice konečně dohodly na nastartování změn v zemi. Volební systém se měl stát konečně proporčním a tedy spravedlivějším. Co však vypadalo jako úspěch a krok směrem k větší demokratizaci, se proměnilo v ještě závažnější krizi.",
    "content": "\n                <p>Reforma volebního systému po dílčích obtížích prošla, a gruzínští občané měli poprvé možnost volit proporčně. Zde však dobré zprávy končí. Ihned po říjnových volbách, v nichž vládnoucí strana, Georgian Dream (Gruzínský sen), získala 48 % hlasů, spojená opozice, která obdržela 27 % hlasů, volby napadla, podala stížnost k soudům na zmanipulované výsledky a zastrašování voličů u volebních místností a odmítla zaujmou svá místa v Parlamentu. Od té doby je země v parlamentní krizi, v níž jsou přiznaně obě strany vinny z kroků, které jen vedou k podkopávání vzájemné důvěry a možnosti nápravy situace. Měsíce napětí vyeskalovaly minulý týden, když byl zatčen Nika Melia, lídr největší opoziční strany v zemi (UNM), na základě obvinění z podněcování násilí právě v protestech z roku 2019. Sám to odmítá jako zpolitizované obvinění.</p><p>Řešení situace s politickými vězni a jejich propuštění bylo součástí Dohody 8. března, naplnění se však dosud nedočkala. Po dlouhých čtyřech měsících krize by měly být události posledních dní posledním signálem pro Evropskou unii, aby zasáhla a pomohla situaci vyřešit. Soudní systém musí být spravedlivý, nezávislý a odpovědný.</p><p>Uznávám práci zástupců Evropské unie v Tbilisi a oceňuji jejich snahy situaci na místě mediovat. Vidíme však, že stávající nasazení nestačí. Ambice současné gruzínské vlády zažádat o členství v Evropské unii do roku 2024 je nadějná - a sama může být také stavebním kamenem potřebných změn. Musíme dát Gruzíncům jasně a hlasitě najevo, že situaci pozorně sledujeme a že nám záleží na jejich budoucnosti. Že jsme ochotni o ní nejen diskutovat na plenárním zasedání, ale také přímo na místě.</p><p>Jsem přesvědčená, že bychom měli jako Evropský parlament vyslat do Gruzie misi k posílení mediačních snah. Ne snad proto, že by mediátoři v Gruzii nebyli dobří, ale protože pouze něco „navíc“ může narušit status quo, na kterém je země již tak dlouho zaseknutá.</p>\n              "
  },
  {
    "id": 64,
    "link": "/hledam-manazera-ci-manazerku-kampane/",
    "img": "/tmp/images/help-wanted.width-800.jpg",
    "date": "24. 2. 2021",
    "title": "Hledám manažera či manažerku kampaně!",
    "perex": "Hledá projektovou manažerku/projektového manažera pro vedení krátkodobé kampaně (cca duben-červen/červenec), jejímž cílem bude zvýšení politické participace žen i dalších osob, které doposud nejsou v politice adekvátně reprezentované v poměru ke svému zastoupení ve společnosti. Kampaň se také pokusí o odvážný kousek: detoxikovat slovo feminismus.",
    "content": "\n                <p><b>Úkoly budou zahrnovat:</b><br>➡️ nastavení cílů kampaně a jejich stálou kontrolu,<br>➡️ koordinaci týmu Markéty v mezích dané kampaně, hlídání termínů, organizaci naplánovaných projektů v rámci kampaně, např. videokonference, zadání grafiky, rešerše informací, sledování legislativních opatření, osvětové aktivity apod.,<br>➡️ správu rozpočtu kampaně,<br>➡️zhodnocení úspěšnosti kampaně.<br></p><p><b>Očekáváme:</b><br>➡️ zkušenost s organizováním,<br><b>➡️</b> velice samostatný přístup a schopnost zadávat úkoly jiným lidem,<br>➡️ zodpovědnost,<br>➡️ perfektní znalost českého jazyka nezbytností,<br>➡️ anglický jazyk alespoň na úrovni B2 (porozumění psanému textu, schopnost domluvit se s anglicky hovořícími kolegy),<br>➡️ ochotu pracovat na IČO.<br></p><p><b>Nabízíme:</b><br>➡️ pozici kontraktorky/kontraktora na období duben až červenec 2020, při vzájemné spokojenosti možnost prodloužení spolupráce na budoucí kampaně,<br>➡️ dle zkušenosti a schopností až 25 000 Kč/měsíčně při polovičním úvazku, úvazek dohodou, bonus dle výkonu po skončení kampaně,<br>➡️ flexibilní pracovní doba a možnost práce odkudkoli, smysluplnou činnost.<br></p><p><b>Postup výběrového řízení:</b><br>Zašlete prosím vlastní životopis a motivační dopis na adresu <b>marketa.gregorova@europarl.europa.eu</b> s předmětem “Manažer/ka kampaně” do <b>8.3.2021</b>. V motivačním dopisu popište více do detailu, které z vašich zkušeností jsou relevantní pro danou pozici a proč právě vy jste pro tuto konkrétní kampaň ideální kandidátka/kandidát.<br></p><p>V prvním kole budou hodnoceny zaslané životopisy, motivace a dřívější zkušenost. Druhé kolo proběhne formou interview s vybranými uchazeči přes videohovor.<br></p><p><b>Kritéria:</b><br>Požadavky pozice: 50%<br>Celkový dojem: 35%<br>Motivace: 15%</p>\n              "
  },
  {
    "id": 65,
    "link": "/iniciativa-senioru-za-sebe-neni-premluv-babu-2/",
    "img": "/tmp/images/Za-sebe-koncept.width-800.jpg",
    "date": "24. 2. 2021",
    "title": "Iniciativa seniorů Za sebe není Přemluv bábu 2 – naopak jsme konečně poskytli platformu samotným seniorům",
    "perex": "Českým internetem kolují desetitisíce řetězových e-mailů šířících dezinformace. Podle průzkumu se s takovými e-maily setkala naprostá většina českých občanů, nemalá část je i dál přeposílá. Zároveň je e-mail primárním komunikačním kanálem pro většinu seniorů. V rámci kampaně Pravda Bolí jsem se věnovala dezinformačním nástrojům a taktikám, jako jsou sociální sítě či zneužívání nových technologií. Rozhodla jsem se tedy pokrýt i fenomén řetězových e-mailů právě pro ty, na které cílí tak často.",
    "content": "\n                <p>Na konci mojí kampaně o dezinformacích mi bylo jasné, že kampaň nebude kompletní, dokud se nebudu věnovat i tomuto fenoménu. Jak k němu ale přistoupit tak, abych jen informovala ale nepoučovala? Kdyby tak existoval nějaký projekt starších lidí, kterým není dění ve společnosti lhostejné a tohoto úkolu by se dobrovolně ujali.... Počkat - máme přece Seniory na palubě! Ti můžou toto téma předat svým vrstevníkům tak, jak ho sami vnímají.</p><p>I přesto se nejčastější kritika týkala přesně toho, čemu jsme se naopak snažili za každou cenu vyhnout: že prý děláme ze seniorů nesvéprávné lidi, kterým chceme radit, co mají číst, čemu věřit nebo dokonce koho volit. To mě dost zamrzelo, protože mi šlo o přesný opak. Já takto fenomén dezinformací vůbec nevnímám – není to otázka chytrosti nebo hlouposti, ani naivity či moudrosti. Je to složitější fenomén, který se týká generační propasti v informačním věku.</p><p>Beru to ale i jako zpětnou vazbu, jak moc se dezinformátoři snaží zneužívat toho, že se starší ročníky učily čerpat informace jinými způsoby než generace jejich dětí či vnoučat. A není divu, že se ozvali právě dezinformátoři jako pan Žantovský – to jim skupina statečných seniorů šlápla na kuří oko, protože se snaží své přátele vysvobodit z jejich manipulací.</p><p>Cílem celé naší kampaně bylo představit dezinformace tak, jak promlouvají ke všem generacím, bez výjimky. Popravdě, pohrdání seniory by spíš bylo, kdybychom je z naší snahy vynechali. Zaslechla jsem od některých dezinformátorů přirovnání kampaně k neslavnému videu „Přemluv bábu“. I nám se však takové jednání se seniory příčí. Rozhodně se necítíme být v pozici, abychom poučovali lidi, kteří toho daleko víc prožili a mají ohromné množství životních zkušeností. Právě jejich příběhy nás zajímají a jdeme přímo ke zdroji. Takhle vzniklo další heslo, které v našich spotech zaznívá.</p><p>Proto jsme se rozhodli, že necháme promluvit přímo jednotlivé seniory a seniorky, abychom se nedopustili něčeho podobného. Kampaň jsme nazvali „Za sebe“, protože v téhle kampani za seniory nemluví nikdo jiný – je to platforma, kde za sebe mluví sami.</p><p>Paní Hana, Ivana a Jana a pánové Antonín a Jiří toho měli na srdci hodně, nakonec jsme měli problém vybrat do spotů to nejlepší. Ptali jsme se a naslouchali jsme jim. Chtěli jsme třeba vědět, jak máme jejich vrstevníky oslovovat, aby se jich to nějak nedotklo. „Nesnáším, když nám někdo říká babičko a dědečku, když nejsme jeho babička ani dědeček. Jsme prostě senioři, protože jsem o něco starší než ostatní,“ říkal nám na natáčení pan Antonín. To nám přišlo fér.</p><p>Vyprávěli nám o tom, jak dřív sami přeposílali řetězové e-maily, jaký vliv to mělo na jejich vnímání světa nebo přátelské vazby. Popisovali nám různé motivace k přeposílání e-mailů – jedna paní nám například popisovala, jak jí kamarád pořád posílá konspirační e-maily a ona je přeposílá dál, aby si ho neznepřátelila. „Jenže pak mi došlo, že tím vlastně za sebe nechávám myslet a mluvit někoho jiného,“ povídá mi. A tak vzniklo jedno z hesel kampaně. Takhle jsme to chtěli pojmout: žádné poučky, ale myšlenky skutečných lidí směřované jejich skutečným přátelům - s úctou a respektem.</p>\n              "
  },
  {
    "id": 66,
    "link": "/borrellova-navsteva-ruska-byla-ostuda-je-na-case/",
    "img": "/tmp/images/MG_032.width-800.jpg",
    "date": "10. 2. 2021",
    "title": "Borrellova návštěva Ruska byla ostuda. Je na čase, aby rezignoval",
    "perex": "Vysoký představitel Unie pro zahraniční věci a bezpečnostní politiku Josep Borrell jen několik dnů po zadržení opozičního předáka Alexeje Navalného v Moskvě navštívil Rusko, aby, svými slovy, „otestoval, zda má Kreml zájem zvrátit negativní trend vztahů s EU“.",
    "content": "\n                <p>Rusko se snaží ukázat, že jej nelze sankcemi přinutit ke změně politiky. A Josep Borrell sehrál při návštěvě Ruska part, který mu napsal Kreml: pomohl Putinovi, ublížil ruské občanské společnosti, poškodil Západ a ztrapnil Evropskou unii.</p><p>Způsob, jakým je západní lídr veřejně ponížen ruskou diplomacií, probíhá vždy podle stejných not: nejprve se někdo jako ministr zahraničí Ruské federace, Sergej Lavrov, či přímo Putin starostlivě rozpovídají o všech pochybeních protistrany – v tomto případě o selhání a brutalitě Frontexu, katalánském separatismu a násilí ze strany španělské policie atp. Odtud vzniklý záznam je pak vysílán domácímu publiku v podobě propagandy, která má vždy stejný narativ: Západ se rozpadá, jeho politika nefunguje, je nestabilní a ještě má problémy s migrací – buďte rádi za to, co vám nabízí současné Rusko a hrdina Putin.</p><p>Borrell a jeho diplomatický sbor to všechno samozřejmě věděli předem, přesto se rozhodli svou roli opět poslušně sehrát. Proč? Protože jednají směrem k Rusku cestou appeasementu – jako už mnohokrát a jako vždy neúspěšně. Ve výsledku nebylo Borrellovi umožněno navštívit Navalného ani jeho proces, což měl být hlavní účel jeho cesty v těchto turbulentních dnech. Čekali na to občané EU, čekala na to občanská společnost v Rusku. Borrellovi se přitom téma nepodařilo ani pořádně otevřít a ruskou stranu s ním konfrontovat – propásl tak ojedinělou příležitost zastat se přímo v Moskvě silných prohlášení, která tam v uplynulých týdnech z Bruselu směřovala.</p><p>A jako bonus, zatímco probíhala společná tisková konference Borrella s Lavrovem, vypověděla ruská strana tři zahraniční diplomaty (švédského, polského a německého) za údajnou účast na protestech na podporu Navalného. Na samotné tiskové konferenci navíc vládní zpravodajská agentura Sputnik konfrontovala Borrella s otázkou na Kubu, Borrell tuhle návnadu spolknul i s navijákem a v přímém přenosu bok po boku Lavrova kritizoval politiku USA. Při takovém výkonu není divu, že sám Lavrov provokatérsky označí EU za nedůvěryhodného partnera.</p><p>V minulosti jsem se na plenárním zasedání i písemnou formou na Josepa Borrella už mnohokrát obracela, ať už ve věci koncentračních táborů v Číně či například mediace války v Náhorním Karabachu. Měla jsem za to, že jeho slabá strategie vůči východním zemím podlamuje hlavní pilíře evropské diplomacie. Odpovědí jsem se většinou nedočkala, přesto pro mě bylo důležité, aby dotazy a výtky na půdě Evropského parlamentu zazněly. Nejen pro zahraničně politickou tvář EU, ale i pro lidská práva jako hodnotu o sobě.</p><p>Včera jsem se chystala Josepa Borrella ohledně jeho selhání v Moskvě klasicky interpelovat. Jeho působení v úřadu je ale dlouhodobě slabé a obzvláště v době, kdy je mezinárodní dění pod menším drobnohledem vinou pandemie, je důležité mít v unijní diplomacii silné zastání, na které se občané EU mohou spolehnout. Josep Borrell dokázal, že tohle nepřináší. Proto jsem ho vyzvala, aby na svůj post rezignoval.</p>\n              "
  },
  {
    "id": 67,
    "link": "/deepfake-video-s-falesnym-babisem-videlo-vice-nez/",
    "img": "/tmp/images/Snimek_obrazovky_porizeny_2021-02-02_13-37-58.width-800.png",
    "date": "2. 2. 2021",
    "title": "Deepfake video s falešným Babišem vidělo více než milion lidí",
    "perex": "Více než milion lidí vidělo v součtu nové deepfake video, na kterém falešný Andrej Babiš varuje před dezinformacemi. Video je utajovaným vrcholem kampaně #PravdaBolí.",
    "content": "\n                <p>Až 800 tisíc lidí sledovalo spot vytvořený za použití nejnovějších digitálních technologií v exkluzivní předpremiéře v reportáži hlavní zpravodajské relace CNN Prima News. Na Facebooku si samotné video pustilo od soboty více než 250 tisíc lidí. A převládají pozitivní reakce:</p><p>„Skvělá myšlenka a jen tak dál! Každý den ovlivňují naše rozhodování nejrůznější lži a polopravdy. Je na nás si neustálou manipulaci upřímně přiznat a hledat způsoby, jak se bránit,“ napsal pan Jaroslav.</p><p>Častá je i obava o budoucnost informační společnosti a politických konfliktů. Někteří z diváků si zase všímali zajímavých detailů:</p><p>„Je drsné, kam dnešní technika může dojít, a to jsme na začátku. Modulace hlasu už se dá celkem dobře. Ale tady mě například zaujal prstýnek Petra Jablonského. Na premiérově ruce jsem si jej zatím nevšiml,“ všiml si třeba pan Pavel.</p><p><b>Jak o nás psala média?</b></p><p><b><i>„Falešný Babiš pomáhá Pirátům bojovat s dezinformacemi. Jde o kampaň Pravda bolí,“</i></b></p><p>Hned ráno po premiéře videa navštívila Markéta Gregorová pořad Nový den s Liborem Boučkem, kde představila nejen video, ale i celou kampaň #PravdaBolí.<i> „Už teď jsou různé aplikace, kde si můžete napasovat něčí tvář na cizí tvář a podobně. Nejsou dokonalé, ale blíží se velice rychle, mílovými kroky, k dokonalosti. A tedy osvěta, co nás vůbec čeká, že tohle existuje, musí přijít co nejrychleji,“</i> vysvětlovala Markéta Gregorová divákům CNN Prima News.</p><p>A představila i způsob, jakým se tento pokročilý typ falešné nahrávky vyrábí: <i>„Jde o strojové učení a umělou inteligenci. Pokud do toho programu nasypete co nejvíc datových bodů k nějaké tváři, třeba právě k tváři pana premiéra, k níž je samozřejmě hodně materiálu na internetu, tak on se to podle toho dokáže naučit: ‚ano takhle vypadá tvář pana premiéra‘. A následně to můžete napasovat na datové body cizího obličeje.“</i></p><p><a href=\"https://cnn.iprima.cz/pravda-boli-pirati-bojuji-proti-dezinformacim-pomaha-jim-falesny-andrej-babis-17963\">https://cnn.iprima.cz/pravda-boli-pirati-bojuji-proti-dezinformacim-pomaha-jim-falesny-andrej-babis-17963</a></p><p><b><i>„Nevěřte všemu, co vidíte na vlastní oči. Piráti a falešný Babiš varují před zmanipulovanými videi“</i></b></p><p>Server Forum24 připomněl, že Markéta Gregorová je členkou speciálního výboru Evropského parlamentu pro cizí vměšování a dezinformace a jejím cílem je podat zprávu Evropské komisi a docílit nové evropské legislativy, která bude efektivně bojovat s dezinformacemi.</p><p><i>„Naším cílem je posílit v lidech obezřetnost, se kterou konzumují informace. Chci se zasadit o to, aby česká společnost přestala být snadnou kořistí tuzemských i zahraničních dezinformačních kampaní, jejichž počet a efektivita jsou na vzestupu nejpozději od roku 2014, jak ukázal náš výzkum Očima odborníků. Společnost, která se vědomě učí odolnosti vůči dezinformacím, je základem silné demokracie,“ </i>citovalo Forum24 Markétu Gregorovou.</p><p><a href=\"https://www.forum24.cz/neverte-vsemu-co-vidite-na-vlastni-oci-pirati-a-falesny-babis-varuji-pred-zmanipulovanymi-videi/\">https://www.forum24.cz/neverte-vsemu-co-vidite-na-vlastni-oci-pirati-a-falesny-babis-varuji-pred-zmanipulovanymi-videi/</a></p>\n              "
  },
  {
    "id": 68,
    "link": "/ja-jsem-byl-dezinformovan/",
    "img": "/tmp/images/Gregorova-Babis-2.width-800.jpg",
    "date": "27. 1. 2021",
    "title": "\"JÁ JSEM BYL DEZINFORMOVÁN!\"",
    "perex": "Pamatujete si na článek o deepfake? V rámci kampaně #PravdaBolí jsme se rozhodli vytvořit video, které tento fenomén názorně ukáže. O co ve videu jde? Falešný premiér Andrej Babiš v něm varuje veřejnost před novými technologiemi v oblasti dezinformací.",
    "content": "\n                <p>Video je vyvrcholením celé kampaně #PravdaBolí věnované fenoménu dezinformací v moderní éře, která probíhá od podzimu loňského roku.</p><p>„Ověřte si zdroje informací! A nevěřte všemu, co vidíte na vlastní oči. Protože občas pravda bolí…“ apeluje falešný Andrej Babiš v závěru svého výstupu, zatímco jeho rysy mizí a mění se zpátky na herce a imitátora Petra Jablonského.</p><p>Potom přicházím na řadu já: „Doba, kdy srovnatelné video dokážeme vytvořit na mobilu, se blíží. Už nebude potřeba žádná složitá příprava ani náročná postprodukce. Přesně proto je nejvyšší čas se připravit na svět, ve kterém cokoli, co vidíme na svých displejích, nemusí být tak, jak to vypadá.“</p><p>Proč jsme vůbec takové video vytvořili a jaká byla moje motivace?</p><p>Jedním z úkolů, které si naše kampaň předsevzala, bylo představit české veřejnosti nejnovější technologický vývoj v oblasti dezinformačních kampaní ideálně dřív, než zaplaví český online prostor ‘naostro’. Je to takový varovný prst, že dezinformátoři nespí na vavřínech, a zatímco odhalujeme jejich algoritmy v šíření psaných textů nebo řetězových e-mailů, přicházejí s novými a stále sofistikovanějšími technikami, jak své publikum manipulovat.</p><p>Naším cílem je posílit v lidech obezřetnost, se kterou konzumují informace. Chci se zasadit o to, aby česká společnost přestala být snadnou kořistí tuzemských i zahraničních dezinformačních kampaní, jejichž počet a efektivita na vzestupu nejpozději od roku 2014, jak ukázal náš výzkum <a href=\"https://pravdaboli.eu/ocimaodborniku/\">Očima odborníků</a>. Společnost, která se vědomě učí odolnosti vůči dezinformacím, je základem silné demokracie.</p>\n              "
  },
  {
    "id": 69,
    "link": "/dezinformace-ocima-odborniku-sedm-otazek-deset/",
    "img": "/tmp/images/Asset_5.width-800.png",
    "date": "15. 1. 2021",
    "title": "Dezinformace očima odborníků: sedm otázek, deset osobností",
    "perex": "Desítka vybraných expertů a expertek v oblasti boje proti dezinformacím se zúčastnila dotazníkového šetření, které jsem uspořádala se svým týmem. Novináři, analytici i odborníci se v něm společně pokoušejí definovat fenomén dezinformací v českém kontextu. Uvažují o tom, jak se s nimi utkat, nabízejí své zkušenosti, jak je identifikovat, ale také jak jim ve vlastní instituci předcházet.",
    "content": "\n                <p>Po velkém úspěchu naší <a href=\"https://www.youtube.com/watch?v=P2m0-3sMETs&amp;t=01s\">konference</a> jsme usoudili, že by české debatě o dezinformacích prospěl nějaký souhrnný podklad, na kterém by se podíleli vybraní experti i lidé z praxe, kteří se s dezinformacemi profesně potýkají. Vytvořili jsme sadu sedmi otázek, které se nám od začátku kampaně jevily jako nejzajímavější, a na které dosavadní veřejná diskuse nenašla uspokojivé odpovědi. Výsledky šetření snad tenhle rest aspoň trochu napraví.</p><p>Naše studie je dalším z výstupů mojí kampaně <b>#PravdaBolí</b>, ve které jsme se snažila otevřít ucelenou a racionální veřejnou debatu o fenoménu dezinformací. Budu ráda, když naše studie poslouží jako cenný a seriózní podklad k nadcházejícím diskusím o tomto dosud stále neprobádaném fenoménu, který představuje pro Českou republiku mimořádné nebezpečí.</p><p>Má tedy existovat legislativa, která bude efektivně vymáhat nápravu? Co máme dělat, když někdo z našich blízkých „podlehne“ dezinformaci? A odkdy vnímáte dezinformace jako společenský problém?</p><p><b>Jak jsme se ptali, a co jsme se dozvěděli</b></p><p>Hned první otázka představovala výzvu, která je myslím součástí problému: Jak představit „dezinformace“ člověku, který se nepohybuje v prostředí médií či politiky? Pro marketingovou expertku a zakladatelku iniciativy <b>#HolkyzMarketingu</b> <b>Pavlínu Louženskou</b> je dezinformace <i>„záměrně vymyšlená nepravdivá informace vytvořená za účelem manipulace“</i>. Zkušený novinář a šéfredaktor <b>HlídacíPes.org</b> <b>Robert Břešťan</b> chápe dezinformaci jako <i>„opak pravdivé zprávy“</i> – dezinformace je pro něj „záměrně pokřivená, cíleně zdeformovaná informace (ideálně s nějakým tím zrnkem pravdy pro větší uvěřitelnost) šířená s cílem ovlivnit veřejné mínění či názor a zdravý úsudek jednotlivců“.</p><p>Jak se má člověk zachovat, pokud se s takovou dezinformací setká? Námi oslovení experti se vesměs shodují, že prioritou je přetržení řetězu – tedy hlavně ji dál nešířit. Abychom ale dezinformaci s včas identifikovali, neexistují lepší nástroj, než je kritický odstup od všech informací, které konzumujeme.</p><p><i>„Člověk nemusí tušit, že se setkává s dezinformací, proto by spíše naopak měl ke každé informaci přistupovat preventivně kriticky, brát ji v kontextu a nepodléhat tzv. confirmation bias, tedy tendenci důvěřovat spíše informaci, která potvrzuje náš názor,“</i> vysvětluje v našem šetření <b>Milan Eibl</b>, který se dezinformacemi zabývá coby vedoucí analytik <b>Transparency International</b>. <i>„Uspěchaná informační doba je náchylná na přebírání cizích informací bez ověření – a proto je na každém, aby nepodlehl pouhému čtení titulků,“</i> dodává.</p><p>A jak zakročit konkrétně? Upozornit na dezinformaci, konfrontovat jejího původce, respektive šiřitele a obrátit se na všechny dostupné mechanismy daného kanálu, aby informaci neprodleně označil jako falešnou, případně ji stáhl.</p><p>Jak se ale zachovat, pokud šiřitelem dezinformace není anonymní cizinec, ale někdo přímo v našem okolí? Zakladatel serveru <b>Manipulátoři.cz</b> a autor knihy Média, lži a příliš rychlý mozek, <b>Petr Nutil</b>, nabízí recept: <i>„Šíří-li něco takového vaši blízcí, mluvte s nimi o tom, nehádejte se, ale ukažte jim, že jsou to lži.“</i></p><p>Dotazník se ptal i na to, odkdy respondenti vnímají dezinformace jako závažný problém. Většina směřovala svou odpověď k roku 2014 a čas krymské krize, při které významně zesílila ruská hybridní propaganda. Právě na tento rok upozorňuje i analytik <b>Jonáš Syrovátka</b> z <b>Prague Security Studies Institute</b>: <i>„Expertně se bavíme o roku 2014, kde byl nástroj moderních dezinformací využit v masovém měřítku Ruskou federací při konfliktu s Ukrajinou. Na úrovni osobní a občanské vidíme sílu dezinformací nejpozději od roku 2015, kdy se v kontextu tzv. migrační krize v České republice vytvořilo společensko-politické prostředí, v němž se hoaxům a konspiracím daří.“</i></p><p>Pro správnou identifikaci dezinformací je ovšem třeba jemnějšího rozlišení. Ne každou faktickou lež lze označit jako dezinformaci, neboť se například liší motivace jejich šíření. Omyl zkrátka není propaganda. Expertů jsme se proto ptali, zda podle nich lze považovat za dezinformaci i „vytržení z kontextu“ nebo „clickbait“. <b>Peter Jančarik</b> z <b>Konspirátori.sk</b> považuje tuto oblast za určitou „šedou zónu“: „Mezi snahou o atraktivnost a zavádějícím informováním je tenká čára.“ <b>Pavlína Louženská</b> se clickbaitu zastala: „Clickbait, na kterém vyrostl třeba server Buzzfeed, není dezinformační. Využívá titulky jako ‚Neuvěříte, kam se princ Harry koukal pornoherečce‘, aby si přitáhl traffic na web, ale jeho cílem není účelový podvrh.“</p><p>Další klíčové rozlišení vede mezi cílenou dezinformací, a „zaujatým názorem“, který je naopak základem zdravé demokracie. Podstatnou roli hraje tzv. confirmation bias, neboli zkreslení – lidé mají zkrátka přirozenou tendenci věřit tomu, co odpovídá jejich přesvědčením. Je to snazší a celkově příjemnější proces než svá přesvědčení klást v pochybnost, a ještě riskovat jejich podlomení novými zjištěními. Novinařina ale má poměrně jasná pravidla, jak do tohoto procesu vnést řád. Tím základním je povinnost odlišovat zpravodajství od publicistiky. „Pokud jde o názor, v první řadě by měl být jako názor označen. V médiích je to komentář či sloupek. Problém nastává, když dezinformační média vydávají tzv. ‚zprávy‘, ale bez přiznání do nich přimíchávají názory redakce, čímž porušují základní omezení zprávy na otázky ‚co, kdy, kde, jak‘. Tady už jsme v rovině dezinformací,“ vysvětluje šéfredaktor <b>Manipulátoři.cz Jan Cemper</b>.</p><p>Spoluzakladatel studentského projektu Masarykovy univerzity <b>Zvol si info</b> <b>Vojtěch Bruk</b> ještě dodává: „Na všechno existuje spousta úhlů pohledu. A ty, které se nám nelíbí, nemůžeme jen tak šmahem označit slovem ‚dezinformace‘. Pak jsou tu ale názory prokazatelně postavené na lživých a manipulacích. A bychom jako dezinformace označit měli.“</p><p>Studie tak směřovala k tomu hlavnímu, a to je řešení: Měla by existovat legislativa, která by dezinformace řešila? „Na jednoduchou otázku je složitá odpověď,“ nechal se slyšet <b>Josef Džubak</b> z <b>Hoax.cz</b>. „Mnoho lidí se obává cenzury a každý zákon může být zneužit. Ovšem svoboda slova nedává nikomu právo lhát a úmyslně klamat ostatní. To slovo ‚úmyslně‘ je důležité. Kde je hranice mezi tím, že sdílím zprávu, které věřím a nemyslím si, že je vylhaná a jak je složité prokázat, že tu vylhanou zprávu jsem si vymyslel?“ ptá se.</p><p>Podle <b>Jana Cempera</b> nemusí jít hned o legislativu, postrádá však větší zájem státu o tento problém. „Stát na jednu stranu ví, že dezinformace ovlivňují veřejné mínění. Třeba teď při vlnách epidemie koronaviru to pociťujeme všichni. Ale aktivně proti tomu moc nebojuje, nepodporuje fact-checkingové organizace. Přinejmenším veřejnoprávní média by měla mít své fact-checingové týmy. Včetně ČTK.“</p><p>Respondenti se rovněž podělili s recepty, jakými se proti vlastnímu šíření dezinformací zabezpečují jejich organizace. “Je to v podstatě redakční práce, kontrola a ověřování faktů,” popisuje například <b>šéfredaktor reportážního oddělení ČT</b> <b>Marek Wollner</b>.</p><p>Jsem moc ráda za tu desítku expertů, kteří se našeho šetření zúčastnili. Ať už novináři, marketingoví specialisté nebo analytici, jsou to vesměs lidé, kteří se tématu dezinformací profesně úzce věnují a pomáhají utvářet jeho vnímání i strategie, jak jej konfrontovat.</p><p>Z odpovědí je patrné, že na spoustě věcí panuje shoda. První kontakt s novodobou smrští dezinformací můžeme datovat na začátek krymské krize. Různily se naopak pohledy na legislativní ošetření, všichni jsou si nicméně vědomi, jak choulostivý úkol to je. Právě proto směřovala část otázek i k hlubšímu charakteru dezinformací, abychom se je naučili lépe odlišovat od vyhraněných názorů, ale i v dobré vůli šířených omylů. Mít názor a mýlit se je totiž naším plným právem. V dezinformacích tedy musíme v první řadě identifikova účel.</p><p>Expertní dotazník je jedním z klíčových výstupů naší kampaně #PravdaBolí. Je dostupný všem zájemcům a sama s ním budu pracovat i coby členka parlamentního výboru pro dezinformace.</p><p>Pokud vás zajímají všechny otázky a odpovědi, najdete je přehledně na webu naší kampaně <a href=\"http://www.pravdaboli.eu/ocimaodborniku\">www.pravdaboli.eu/ocimaodborniku</a>.</p>\n              "
  },
  {
    "id": 70,
    "link": "/deepfakes-na-pocatku-bylo-slovo-potom-se-pridaly/",
    "img": "/tmp/images/signal-2020-12-28-133732_002.width-800.jpg",
    "date": "28. 12. 2020",
    "title": "Deepfakes: Na počátku bylo slovo. Potom se přidaly obrázky.",
    "perex": "Viděli jste loni video, kde realistický prezident Zeman  sjednocuje společnost - a které jako tzv. deepfake natočilo HBO jako upoutávku na svůj nový seriál s úplně jiným hercem? Nebo už vám možná někdo poslal meme či gif se svým obličejem přes aplikaci Reface, novinku na trhu, která vám v pár vteřinách perfektně namodeluje tvář na tělo někoho jiného, jen po vyfocení jedné selfie?",
    "content": "\n                <p>Deepfakes, pojem vytvořený z tzv. deep learningu (hlubokého učení, odvětví umělé inteligence) a slova „fake“ (falešný), jsou uměle vytvořené obrázky či videa, kde je něčí obličej nahrazen obličejem někoho jiného. Abychom si vysvětlili, jak se toho dá přesně dosáhnout, museli bychom zabrousit do strojového učení a umělé inteligence, ale zjednodušeně: čím více dat (například obličejů lidí) do programu nasypete, tím snáz pak program sám obličej pozná a může přes základní datové body namodelovat na správná místa jiné prvky, jiné barvy - a jinou tvář.</p><h2><b>Od porna k politice</b></h2><p>Na začátku měly primárně jediné použití: tvorba porna s celebritami. V roce 2017 prý porno tvořilo až <a href=\"https://regmedia.co.uk/2019/10/08/deepfake_report.pdf\">96 % deepfakës</a>. Postupně se ale začaly používat i pro tzv. porno ze msty, finanční podvody, či samozřejmě hoaxy a dezinformační kampaně. To, jak nebezpečnou se tato technologie může stát, jakmile bude masově komerčně dostupná (a od toho jsme technologicky kousek), si asi umíme představit všichni.</p><p></p><img alt=\"trump.png\" class=\"richtext-image full-width\" height=\"625\" src=\"/tmp/images/trump.width-1500.png\" width=\"838\"><p></p><p>Doposud byly v politice deepfakes používány primárně k osvětě, humoru či k „pozitivním“ zprávám, to je však především proto, že tvorba skutečně důvěryhodného materiálu je prozatím nákladná, to se však brzy změní. S ubližující pornografií hlavní pornografické weby bojují, je tedy zatím upozaděna na darknet. Již se ale zvyšují případy úspěšných podvodů na internetu. Pokud byste měli na starost finance v korporátu a <a href=\"https://www.forbes.com/sites/jessedamiani/2019/09/03/a-voice-deepfake-was-used-to-scam-a-ceo-out-of-243000/?sh=799507c22416\">zavolal by vám šéf</a> - s realistickým hlasem, nebo dokonce přes videohovor - s tím, že máte převést určitou částku na jeho účet, odporovali byste mu?</p><h2><b>Rozpad společnosti, jak ji známe?</b></h2><p>Reálný problém, stejně jako s jakoukoli jinou manipulací, však není v samotném videu či falešné informaci, ale v dlouhodobém dopadu na konkrétní osobu či společnost. Již nyní máme problém s dezinformacemi - lidé stále mají vysokou důvěru v psaný text, bez ověření zdroje či pravdivosti textu. Přidejte k tomu falešné výroky politiků, kdy přímo z vaší obrazovky na vás bude mluvit prezident Zeman, nebo třeba váš dlouholetý kamarád. Jak jim máte nevěřit? A i když se k vám dostane, že video byl deepfake, ke spoustě dalším lidem už ne - a semínka nedůvěry či pochyb budou zaseta.</p><p>Technologicky nemusíme zase tolik propadat panice. Algoritmy podobné těm, které deepfake videa tvoří, se zatím prokazují jako úspěšné i k jejich detekci. Největší technologické společnosti dokonce za účelem předběhnutí technologického náskoku, který deepfakes mají, uspořádaly tzv. Deepfake Detection Challenge (Soutěž o rozpoznání deepfake), aby „nakrmili“ daty své algoritmy. A existují i další metody; pokud si tedy z technologií uděláme dobrého sluhu a ne zlého pána, jsme na dobré cestě. Detekce ale není vše.</p><p>Problémem je jedna ze základních pouček dezinformátorů: soustředit se na dlouhodobý efekt. Pokud někdo rozšíří jedno lživé video, pravděpodobně se k vám nedostane, či na něj do měsíce zapomenete. Pokud se vám pravidelně na zdi budou zobrazovat zprávy a videa s podobným motivem (třeba že určitá strana chce přijímat hromadně uprchlíky), stálo by velké úsilí si začít ověřovat, jak to přesně s těmi výroky a politikou je. A pokud takhle hromadně zacílíte na více a více lidí - můžete i ovlivnit výsledek voleb, aniž by vás oponent mohl nařknout z podvodu.</p><h2><b>Jak se tedy bránit?</b></h2><p>Některé sociální platformy, jako například Twitter, se vydaly cestou detekce a blokování takto uměle vytvářeného obsahu. Facebook naproti tomu deepfakes pouze označuje, ale nemaže. Americká vláda již vydala od roku 2018 dva zákony, v nichž se deepfake technologii věnuje a zakazuje konkrétní užívání, na regulaci hledá i Čína či Kanada.</p><p>Kvůli zmíněným dlouhodobým dopadům a technologickém pokroku ale regulace nikdy nebude odpovědí - v rozumné míře maximálně opěrnou berličkou. Pokud nás někdo bude muset na internetu vést za ruku k „bezpečnému“ obsahu, staneme se ještě zranitelnější vůči manipulátorům. <a href=\"https://gregorova.eu/dezinformace-vsude-kolem-nas-dokazeme-je-identifikovat/\">Základní cestou</a> by tudíž měla být osvěta, vzdělávání v oblasti práce s informacemi, ověřování zdrojů a hlavně - zvyknutí si na to, že ne všechno, co vidíme na svých displejích, je nutně pravda - i když s tím třeba souhlasíte. Pravda bolí. Tak pro osvětu pošlete tento článek dál, aby lidé věděli, co je ve vodách internetu čeká - a nepotřebovali navždy záchranné rukávky.</p>\n              "
  },
  {
    "id": 71,
    "link": "/kroceni-digitalnich-obru-co-dal-nejen-s-facebookem/",
    "img": "/tmp/images/Web1.width-800.png",
    "date": "19. 12. 2020",
    "title": "Krocení digitálních obrů. Co dál (nejen) s Facebookem?",
    "perex": "Jak si poradit s firmami, které jsou větší a mocnější než celé státy? Co se dá dělat s korporacemi, které každý den nasbírají a zanalyzují miliardy informací o chování a zvycích svých uživatelů a jsou ochotné je prodat komukoliv, kdo si zaplatí za možnost manipulovat našimi životy a ekonomickým rozhodováním? Jako stále logičtější krok se jeví je rozbít na menší části.",
    "content": "\n                <p>Ve věku informací se přestalo hrát o atomy. Hraje se o bity. Na rozdíl od fyzického světa je digitální informace možné rychlostí světla kopírovat, sdílet, propojovat, přesouvat a ukládat na tisíce kilometrů daleko, a to s minimálními náklady a minimem problémů. To je základním stavebním kamenem unikátnosti digitálních obrů.</p><p>Rockefellerovy&nbsp; <a href=\"https://en.wikipedia.org/wiki/Standard_Oil\"><b>Standard Oil</b></a> nebo Nizozemská východoindická společnost patřily mezi největší společnosti své doby. Ovládaly celá velká odvětví. Pořád to ale byly monopoly zakotvené ve fyzickém světě. Právě hmatatelné limity hmotné reality přirozeně omezovaly jejich růst. Jejich cesta k dominantnímu postavení byla limitována množstvím zdrojů, které bylo možné vytěžit, zpracovat, přepravit a prodat. Barel ropy nebo kilo koření nelze donekonečna zdarma kopírovat. Není možné je jednoduše přepravovat po celém světě, a k tomu, aby generovaly zisk, je nutná rozsáhlá síť dodavatelských řetězců.</p><p>Rozpětí zisků obřích firem tak dříve záviselo na celé řadě nekontrolovatelných přírodních vlivů. Monopoly ve fyzickém světě navíc sice byly velice mocné, ale jejich trhy obvykle nepřesáhly velikost několika milionů lidí. Digitální giganti ze Silicon Valley a Šen-čenu však fungují na trhu, který dnes obsahuje miliardy lidí.</p><p>V digitálním světě se zdá, že jedinou cestou k obřím komerčním úspěchům a dlouhodobému přežití je velikost a rozsah. Motto „růst rychle a rozbíjet věci“ nevzniklo náhodou. Jde o nezbytnost a komparativní výhodu, bez které se v důsledku síťových efektů nelze obejít. Čím více lidí se připojí na konkrétní digitální platformu, tím se tato platforma stává atraktivnější pro další uživatele i pro inzerenty. Jsou-li všichni vaši přátelé na Facebooku, dáte i vy přednost spíše Facebooku než Friendsteru nebo jiné platformě. Tyto procesy se pohánějí samy a vytvářejí tržní prostředí, kde vítěz bere vše. Velikost navíc přitahuje kapitál, takže digitální giganti, kteří dosáhnou kritického množství uživatelů, mají více než dost zdrojů na to, aby se vyplatili z žalob, pokut a jakýchkoliv produktových selhání.</p><p>A když vám nezáleží na částkách, nepředstavují hospodářské poklesy, internetové bubliny ani otravní noví konkurenti žádné velké riziko. Prostě je zavalíte penězi. Apple uvedl, že v současnosti drží prostředky v hodnotě <a href=\"https://www.cnbc.com/2020/07/30/apple-q3-cash-hoard-heres-how-much-apple-has-on-hand.html\"><b>$193,817 miliard</b></a>, což představuje přibližně polovinu ročního vládního rozpočtu Německa. Google od svého vzniku skoupil a začlenil více než <a href=\"https://en.wikipedia.org/wiki/List_of_mergers_and_acquisitions_by_Alphabet\"><b>238 firem</b></a>. Jediným důvodem, proč Facebook za 19 miliard dolarů koupil WhatsApp, byla snaha&nbsp; zbavit se&nbsp;potenciálního rivala, který by mohl konkurovat Facebookem vlastněnému Messengeru.</p><p>Facebook také čelí nedávné <a href=\"https://ag.ny.gov/sites/default/files/facebook_complaint_12.9.2020.pdf\"><b>žalobě ze strany 48 generálních prokurátorů, kteří firmu obviňují, že&nbsp; nelegálně potlačuje konkurenci, aby chránila svou monopolní sílu.</b></a> Chování narušující hospodářskou soutěž, což je třeba skupování někdejších rivalů a jejich začleňování do vlastní korporace, představuje poměrně dobrý důvod, proč nějakého obra rozbít. Historie však ukazuje, že tyto případy se často řeší roky či desetiletí a výsledky se velmi různí. Nejde jen o to, že je obtížné dokázat, že firma se chová monopolním způsobem. Ve výsledku je hlavně potřeba ukázat, jak by svět vypadal, kdyby k takovému jednání nedošlo.</p><p>Monopoly, tedy v tomto případě Facebook, mají prakticky bezedné kapsy – mohou si dovolit ty nejlepší právníky na světě, a k tomu navíc mají stroj na předpovídání budoucnosti v reálném čase a 2 miliardy poskytovatelů datových bodů. Záminkou, proč nerozbíjet americké digitální obry, se také stále více stává národní bezpečnost a geopolitika. To není nic nového. A neukazuje se to ani jako dvakrát silný argument. Tentýž důvod byl předložen i v rámci antimonopolního sporu s Microsoftem v 90. letech. Tehdy jako obětní beránci posloužili rostoucí japonští digitální obři jako Sony, zatímco dnes to je Tencent a Alibaba.</p><p>Výsledkem těchto žalob a podobných antimonopolních řízení Evropské komise pravděpodobně bude jen symbolické klepnutí přes prsty – tedy relativně nízké pokuty či nucené prodeje některých aktiv společnosti, které ale nepovedou k jejímu úplnému rozbití. Facebook tak možná bude nucen za 5 nebo 10 let prodat Instagram, WhatsApp nebo oboje, ale v té době už technologie pokročí tak, že půjde o takřka bezvýznamný krok.</p><p>Jedna věc by mohla tento pochmurný, avšak očekávatelný výsledek změnit. A sice, že digitální obři jsou schopní předvídat a formovat naše politické preference a tuto schopnost se nezdráhají prodat našim nepřátelům. Je tedy den ode dne jasnější, že dnešní digitální monopoly ohrožují úplné základy naší sdílené reality, mezi které patří i svobodná demokracie. Za takových okolností se scénář jejich řízeného rozbití dostává na pořad dne. Jen čas ukáže, jestli se ze své dřívější neschopnosti udržet monopoly na uzdě poučíme. V rychlé řešení však bohužel nedoufám.</p>\n              "
  },
  {
    "id": 72,
    "link": "/akcni-plan-evropske-demokracie-a-boj-s/",
    "img": "/tmp/images/Web2.width-800.png",
    "date": "17. 12. 2020",
    "title": "Akční plán evropské demokracie a boj s dezinformacemi",
    "perex": "Troufám si tvrdit, že Akční plán evropské demokracie neboli EDAP, je jedním z nejdůležitějších dokumentů, které letos vzešly z dílny Evropské komise. Jedná se o soubor právních, regulačních a finančních opatření s cílem lépe chránit evropskou demokracii a svobodu.",
    "content": "\n                <p>Proč by měl <a href=\"https://ec.europa.eu/info/strategy/priorities-2019-2024/new-push-european-democracy/european-democracy-action-plan_cs\">EDAP</a> zajímat i nás? A proč to není jen další dokument, pod kterým se skrývají prázdné fráze a nic neříkající doporučení?</p><p><b>O čem se bavíme?</b></p><p>Předně, dokument vznikal pod taktovkou kabinetu české eurokomisařky Věry Jourové. Zároveň plní i jedno aktuální poslání – bojuje proti dezinformacím a podporuje svobodná média a demokratické rozhodování v oblasti voleb.</p><p>Cesta k svobodným a spravedlivým volbám vede zejména přes zvýšení transparentnosti politické reklamy a revizi zákona o financování evropských politických stran. Není přípustné, aby politické strany byly financovány netransparentně a docházelo tak k znevýhodňování těch stran, za kterými nestojí bohatí oligarchové. Nové společné volební týmy EU navíc zajistí kybernetickou bezpečnost a nezbytné odborné znalosti, což zvýší celkovou bezpečnost průběhu voleb. Strukturální fondy EU a programy budou zpřístupňovat demokratickou účast a zvyšovat důvěru v demokracii.</p><p>Pluralitu svobodných médií mají zajistit zlepšené bezpečnostní podmínky pro novináře a zastavení vykonstruovaných soudních sporů, zahájených s cílem cenzurovat a zastrašit kritiky. Zlepší se financování právní a praktické pomoci novinářům. A součástí balíčku bude také transparentnost médií a státní reklamy.</p><p>Proti dezinformačním kampaním zahraničních i domácích aktérů se bude bojovat zvýšením trestu pro pachatele a lepším uplatněním a prováděním již existujících opatření EU. Také bude definována odpovědnost a povinnost online platforem v kontextu zákona o digitálních službách.</p><p><b>Jak reagovala média?</b></p><p>Ačkoli se Akční plán přímo dotýká oblasti médií, nebyla mu věnována větší pozornost. Ti, kterých se dotýká nejvíce, tedy média a novináři, reagovali jen stroze. Pouze krajně pravicové a dezinformační weby to využily jako příležitost kritizovat EU a odsoudit její údajné pokusy umlčet svobodný projev. Ozvala se potrefená husa, neboť právě počínání dezinformačních platforem se dostalo do hledáčku evropské legislativy.</p><p>Francie, Litva a Lotyšsko společně představily svoji vizi akčního plánu již během tzv. konzultačního období a italský senát nedávno uspořádal slyšení na téma se skupinou odborníků. Otázka, jak naložit s EDAP, momentálně silně rezonuje napříč evropskými vládami, protože dezinformace související s koronavirem opět mění svůj narativ a přesouvají se směrem k výrobě a podávání vakcín, na což je třeba reagovat.</p><p><b>Negativní proud v České republice</b></p><p>Zahraniční média se o Akčním plánu vyjádřila málo či vůbec, nestavěla se k němu však vysloveně negativně. To česká mediální scéna se vydala jiným směrem. Ať už to bylo kvůli chybnému překladu, nepozornosti či něčemu jinému, velká média jako <a href=\"https://ct24.ceskatelevize.cz/svet/3235394-evropska-komise-umozni-uradum-rozhodovat-o-mazani-dezinformaci-na-sitich\">Česká televize</a> či <a href=\"https://eurozpravy.cz/zahranicni/eu/fake-news-ohrozuji-demokracii-eu-bude-efektivneji-postihovat-sireni-dezinformaci.4ba26169/\">Eurozprávy</a> začala opakovat totožné tvrzení: Evropská komise chystá „závazná pravidla pro internetové platformy“.</p><p>Původní titulek, který ČT převzala od ČTK, byl změněn, některá média však ponechala články v původních podobách a dezinformační weby už dávno křičely o „cenzuře“. Akční plán je tak i vinou této chyby v České republice přijímán ze všech členských států nejhůře.</p><p>Zajímavostí je, že nejvíce prostoru pro obhájení tohoto návrhu dostala Jourová v <a href=\"https://www.parlamentnilisty.cz/arena/monitor/Brusel-usty-Jourove-vypustil-na-svetlo-novy-plan-Takto-se-bude-branit-demokracie-v-cele-EU-646137\">Parlamentních listech</a>, kde ovšem pod heslem „<a href=\"https://www.parlamentnilisty.cz/politika/politici-volicum/Vich-SPD-EU-zasahuje-do-nasich-zivotu-i-v-dobe-pandemie-646461\">pět minut nacista, pět minut Žid</a>“ vyrovnal skóre hrůzu dštící poslanec SPD. A jeho kritika návrhu již obsahuje staré známé floskule o „české svrchovanosti“, „diktátu z Bruselu“ a „ovládnutí Bruselem“. Ironie tomu chtěla, že toto „nejhorší cenzorské zlo z pera Bruselu“ prosadila česká eurokomisařka nominovaná českou vládou, která vzešla z českých voleb. Tento příklad hezky ilustruje, jak je absurdní nahlížet na Evropskou unii měřítkem „my“ a „oni“. Je tak potřeba neustále připomínat, že i Ty jsi Brusel.</p><p>Pokud chceme, aby budoucí „evropský soubor nástrojů“ proti dezinformacím, předpokládaný v akčním plánu, byl co nejúčinnější, je třeba pozorně zkoumat současné události a nedovolit, aby se nástroj, který má sloužit demokracii, stal nástrojem protidemokratickým.</p>\n              "
  },
  {
    "id": 73,
    "link": "/informacni-valka-v-gruzii-a-vychodnim-partnerstvi/",
    "img": "/tmp/images/pirati_desinformation_East_1920x1080_copy.width-800.jpg",
    "date": "10. 12. 2020",
    "title": "Informační válka v Gruzii a Východním Partnerství",
    "perex": "Gruzie i další pobaltské státy byly odjakživa zájmem ruského vlivu. Testovací půdou pro praktiky hybridní války se však stala až pětidenní válka v roce 2008, která započala konflikt mezi Ruskem a Gruzií o oblasti Abcházie a Jižní Osetie. Rusové tu porvé použili kombinaci netradičních metod (informační válku) s tradiční vojenskou taktikou.",
    "content": "\n                <p>Rusko označovalo Gruzii jako “špatného strážce míru” či dokonce “nebezpečného agresora”, vůči kterému má takový mírotvorce jako Ruská federace závazek zakročit a vstoupit do konfliktu, aby ochránili nevinné občané. Viděli jsme ukázku rané formy dezinformační operace založené na emocích, která je již dnes smutnou normou.</p><p>Objevily se první nevojenské zásahy, které Kreml předtím testoval také v Estonsku. A tak se osudy Gruzie a Estonska brzy staly pro mezinárodní společenství varovnými signály, že ruské taktiky se mění. Nebyly ale bohužel varovné dostatečně, neboť mezinárodní společenství je víceméně ignorovalo. Události však byly budíčkem pro většinu Gruzínců, kteří dosud ruské působení v regionu zlehčovali.</p><p>Gruzie je od té doby sužována masivní dezinformační agresí, která se snaží podkopat její stabilitu. Gruzínští občané se dosud nesrovnali s déle než dekádu trvající stálou ruskou okupací pětiny  jejich území. Samotné okupování území a strategicky umístěné ruské základny v Gruzii představují závažný geopolitický a  bezpečnostní problém. Pravidelně pokračují vojenské provokace, např. únosy místních obyvatel ruskými jednotkami, či tvz. borderizace, neboli fyzické posouvání hranice přes noc. Gruziinci jsou oběťmi geopolitické šikany, přes noc se mohou v podstatě octnout na okupovaném území pod zákazem pohybu. </p><p>Pocit hrozby dalšího konfliktu je v Gruzii všudypřítomný.</p><p><b>Typické dezinformace ve Východním Partnerství</b></p><p>Dezinformace mají mnohdy devastující účinky na demokratickou strukturu zemí po celém světě. Neexistuje ovšem snadný způsob, jak měřit jejich dopad na jakoukoliv společnost. Můžeme ale posuzovat, jak silně konkrétní dezinformace  zakořenily ve společnosti, pomohou nám k tomu průzkumy veřejného mínění. Z jejich zaměření lze přinejmenším vyčíst souvislosti a motivy. A při pohledu na ruské dezinformace v Gruzii se největším trnem v oku zdá být sbližování Gruzie s EU a případné členství v NATO. Právě tyto dvě organizace a potažmo západní kultura v-bec se proto stávají  typickým terčem manipulací ruských médií a dezinformací.</p><p>Mezi nejrozšířenější manipulace médií patří, že samotné směřování ke členství Ukrajiny a Gruzie v NATO i EU ohrožuje ruskou bezpečnost a další intergrace obou zemí tak může vyvolat konflikt. Další  ruskými zdroji šířenou fámou je, že  hlavním cílem spolupráce Bruselu s Gruzií a Ukrajinou je výhradně provokace Kremlu, čili i Gruziinci jsou de facto obětí unijních záměrů a jejich integrace omezí gruzínskou kulturní identitu.</p><p>Většina dezinformačních kampaní tak cíli na prohlubování kulturní propasti mezi “východem a západem” a snaží se vytvářet narativ neslučitelných kulturních hodnot a podpořit pohled, podle něhož Evropa (či obecně západ) je zkažený a dekadentní: viníkem požáru Notre-Dame je tak třeba označován LGBT aktivismus, stejnopohlavní sňatky jsou dokonce i možnou příčinou epidemie koronaviru. Pro-ruská média podobně “varovala” Bělorusy před “gay fašismem” v Evropě a USA.</p><p>Bělorusko se potýká i s dlouhodobou kampaní, která tvrdí, že podmínkou vstupu do NATO je legalizace stejnopohlavních svazků (stejná dezinformace byla použita před podpisem Asociačních dohod mezi EU a Gruzií). Další krásnou ukázkou dezinformace o dekadentnosti a zkaženosti západu byla reportáž ruským Bazpromem vlastněné televizní stanice NTV, která tvrdila, že bohatí gayové si mohou na veletrhu v Bruselu kupovat děti. Všechny tyto dezinformace mají společný cíl: odradit Gruzínce od vstupu do NATO a prohlubování vztahů s EU a dál oslabovat pro-západní cítění.</p><p>Průzkumy naznačují, že se tyto kampaně sice usadily ve ve veřejném mínění, jejich úspěšnost ale nebude nijak závratná, což potvrzuje i výzkumn Zaza Shengelia zveřejněný na Visegrad Insight. Podpora v  členství NATO se celou dekádu pohybuje mezi  70 až 80 % a 83 % Gruzínců v posledních průzkumech stále považuje Rusko jako největší politickou a 72% jako ekonomickou hrozbu, přičemž 77 % věří, že ruská agrese nikdy neskončila.</p><p><b>Mediální prostředí ve Východním partnerství</b></p><p>Po mnoho let byla nejsilnějším médiem ve všech zemích východního partnerství televize: až 90 % rezidentů těchto zemí věří, že televize ovlivňuje názory veřejnosti. Gruzie, ale i Moldávie a Ukrajina mají dlouhodobé problémy s mediálním sektorem, který se ani od podepsání asociačních dohod s EU nezlepšil.</p><p>Rapidně stoupá užívání internetu a sociálních médií v Gruzii i v Moldávii. Na Ukrajině se sociální média používají méně, což podle Transparency International může být způsobeno zákazem oblíbených ruských sociálních sítí Vkontakte a Odnoklassniki, na které se tedy často uživatelé přihlašují přes cizí VPN. V Moldavě je nejoblíbenější Odnoklasnikki a Facebook, v Gruzii je dominuje Facebook. Používání Twitteru  zůstává stále nízké  ve všech těchto třech zemích.</p><p>Velká část populace, hlavně ta mladší, začala používat sociální platformy jako hlavní zdroj zpravodajství, což prohlubuje náchylnost k fake news i cizím vlivům. Sputnik i RT dokáží ve všech zemích východního partnerství přes online platformy dosáhnout i tam, kde jsou mají zakázaný přístup coby zpravodajové.</p><p>Většina výzkumníků zabývajících se dezinformacemi varuje, že jazykové, náboženské a národnostní menšiny jsou obzvlášť náchylné k dezinformacím, nejvíce v zemích, kde pokulhává jejich integrace. Jde hlavně o menšiny Arménů, Ázerbájdžánců a Turků v Gruzii, které nemluví gruzínským jazykem, ale rusky nebo turecky. Právě na ně tak cílí velká část dezinformací, neboť vinou špatné integrace nefungují jejich vazby na většinovou společnost a zůstávají odtržené a zranitelné. Průzkumy ukazují, že je u nich podpora integrace s EU a členství v NATO v porovnání s většinovou společností mnohem menší.</p><p>V rámci boje proti ruským kampaním byla ruská státní televize v roce 2008 zakázána a místo ní byl zřízen trans-kavkazský televizní kanál v ruském jazyce. Bohužel, v roce 2012, kdy nová gruzínská vláda strany Georgian Dream, jejichž lídr Bidzina Ivanishvili má úzké vztahy s Ruskem, tento kanál zrušila a dosud nebyl znovu spuštěn. Podle Tamar Kinsturashvili, ředitelky Media Development Fund, to byla fatální chyba právě ve vztahu k rusky mluvícím menšinám.</p><p>Od doby, kdy je Georgian Dream u vlády, tak uplatňuje dvoustrannou politiku. Na jedné straně pokračuje v integraci s EU a snaží se o členství v NATO, ale zároveň uplatňuje  politiku otevřené diskuze s Ruskem, tedy politiku pragmatismu. Jakkoli oficiálně jsou kritičtí k předchozí Saakashviliho vládě, která prý Rusko podcenila, zdá se, že ruský vliv za nové vlády posiluje. Samo Ministerstvo obrany v přezkumu strategické obrany mezi 2017-2020 říká, že “<i>Rusko s využitím politických, ekonomických a informačních nástrojů pokračuje ve svém pokusu omezit mezinárodní politickou podporu obranných schopností Gruzie”. </i>Dokument také označuje ruské informační operace a soft power nástroje jak hrozby pro národní bezpečnost.</p><p>Batu Kuteli, bývalý americký velvyslanec, který se ve své práci soustředí na hrozby nástrojů ruské soft power, potvrzuje, že současná gruzínská vláda v boji proti ruským vlivům nedělá zhola nic. Nicméně, on sám také tvrdí, že i přese všechno jsou gruzínští občané poměrně odolní. Kuteli dokonce věří, že tato odolnost dosahuje až mystického rozměru a zároveň označuje pro-západní mínění jako největší gruzínskou sílu proti dezinformacím.</p><p>Vinou prohlubujících se politických i obchodních vazeb s Kremlem se upevňuje gruzínská závislost na ruské ekonomice a penězích, např. závislost na ruském turismu. Tamar Kinsturashvili v ročním reportu The Media Development Foundation také popsala, že vláda často legitimizuje zpravodaje, které šíří primárně proti-západní narativy. Nejenom, že jim často nabízejí interview, ale mají s nimi i reklamní smlouvy aj. Dle Tamar lídr Ivanishvili dokonce chválil “fašistický plátek” jako “jediného národního zpravodaje, kterého je hodno číst”. Toto naprosto potvrzuje dvoustranou polarizační politiku vládnoucí strany.</p><p>Mediálnímu a politickému prostředí v Gruzii bychom dnes nemohli dát vysokou známku. </p><p><b>Odolnost, je to možné?</b></p><p>Potírání dezinformací není samoúčelné. Škodliví aktéři se adaptují v jakémkoliv prostředí, kde budou pokračovat ve svém úsilí potírání demokracie, podkopávání a využívání emocí a ztráty důvěry v systém. Souhlasím zde s Ninou Jankowicz, známou výzkumnicí a poradkyní, že si musíme uvědomit, že “pokud i obyvatelé jsou ´mysticky odolní’ vůči dezinformacím a dlouhodobě bojují za demokratizaci a proti ruskému vlivu, jsou mu zároveň stále náchylní podléhat, pak zranitelnost je všudypřítomná,  a to i v těch nejsilnějších demokracií”.</p><p>A proto je důležité kombinovat pluralistické mediální prostředí, kterému jsou občané schopni věřit a projekty, jako je např. Mythdetector, zřejmě nejrozšířenější gruzínská ověřovací platforma dezinformací, obdoba evropské The East Stratcom Task Force, s proaktivní celospolečenskou prací na dlouhodobé odolnosti. Bohužel, boj ověřovacích a odhalovacích platforem proti dezinformacím není sám o sobě až tak účinný, neboť závisí na schopnostech dosáhnout co nejrychleji ke správnému publiku (offline i online), a také závisí na schopnostech shromáždit správné vědomosti, které mohou  představitelům mediálního prostoru pomoci v určování fake news a zastavit je tak předtím, než se dostanou do mainstreamové mediální sféry.</p><p>Pro všechny země východního partnerství je pak důležité integrovat zranitelné skupiny - národnostní, jazykové či náboženské menšiny. Pro rusky mluvící menšiny v Gruzii je logicky ruská státní televize jediný dostupný zpravodaj, a proto je nutné investovat do kvalitní a legitimní žurnalistiky v jazyku zranitelných menšin, který dokáže konkurovat ruským kanálům. Zářným příkladem je zde pobaltský stát Estonsko, které dlouhodobě takto bojuje proti ruským kanálům a daří se jim snižovat procenta lidí, kteří z těchto zdrojů čerpají informace. Boj proti dezinformacím by se měl stát celospolečenskou spoluprací mezi školami, médii a občanskou společností. Factkcheckeři využívají stejných informací, jako mohou normální občané.</p><p>V Gruzii tak byl vytvořen školící program Discover truth yourself!, který učí mediální gramotnost. To se stává nejdůležitějším faktorem odolnosti vůči cizím vlivům a dezinformací. Je také velmi důležité si uvědomit, že na to nejsme sami a propojit se se všemi různými výzkumníky, politiky, občanskou společností a vzájemně si vyměňovat lokální, regionální a národní zkušenosti a praktiky s bojem proti dezinformacím.</p>\n              "
  },
  {
    "id": 74,
    "link": "/cesko-a-slovensko-plne-dezinformaci-nebo-je-to/",
    "img": "/tmp/images/pirati_desinformation_CZ2_1920x1080.width-800.jpg",
    "date": "3. 12. 2020",
    "title": "Česko a Slovensko plné dezinformací. Nebo je to dezinformace?",
    "perex": "Bylo by naivní si myslet, že Česká republika či Slovensko nepodléhají vlivům dezinformací a dezinformačních kampaní. Nežijeme ve vakuu. Na problematiku se přesto začalo upozorňovat až kolem roku 2014 s příchodem války na Ukrajině a zesilující ruskou propagandistickou kampaní. Vlivem těchto událostí, rostoucímu počtu zavádějících zpráv z pochybných serverů a „zahlcováním“ obyvatelstva se problematika dezinformací dostala do hledáčku vyšších vládních orgánů. Poprvé vznikaly studie i celé organizace se zaměřením na boj s dezinformacemi, fake news a propagandou.",
    "content": "\n                <p>Na Slovensku je za průkopníka v boji proti dezinformacím označován středoškolský učitel a aktivista Juraj Smatana, který si začal všímat nesrovnalostí mezi jednotlivými médii. Některá z nich popisovala Rusko jako vyspělou zemi, skvělou pro život a negativně se vyjadřovala o západních zemích a jejich „zkaženosti“. Smatana si však byl vědom toho, že Rusko, které má nižší střední délku života, vyšší úmrtnost, kriminalitu je propagováno mnohem pozitivněji než vyspělé západní státy. Začal tedy pátrat a v roce 2015 vytvořil<a href=\"https://echo24.cz/a/isYwV/42-ceskych-a-slovenskych-webu-ktere-siri-ruske-lzi\"> seznam</a> českých a slovenských webových stránek, které dle něj šířily ruskou propagandu a dezinformace.</p><p><b>Dva proudy</b></p><p>Není překvapením, že Česká republika společně se Slovenskem nejčastěji čelí dezinformacím přicházejícím z Číny a Ruska. Způsob propagandy se však liší. Rusko se snaží dezinformační scénu ovládnout skrze média řízená a financovaná z Moskvy (mezi nejznámější řadíme Sputnik a Aeronet) a až následně skrze diplomaty či „agenty“. Velká část pro-rusky orientovaných portálů však z Moskvy není nijak řízena ani financována. Velkou část dezinformačních webů spravují, tvoří a následně sdílejí čeští občané, kteří jsou o škodlivosti EU, NATO a liberální demokracie zkrátka přesvědčeni.</p><p>Naproti tomu minimálně do roku 2017 nebyl zaznamenán výrazný nárůst čínských zpravodajských kapacit a čínská propaganda tak probíhala spíše skrytě, skrze diplomatické krytí. Po vypuknutí koronavirové pandemie se však začaly postupně formovat narativy vykreslující Čínskou lidovou republiku jako zachránce. Čína se tak začala dostávat do povědomí českých občanů více než dříve.</p><p>Cílem jak Ruska, tak Číny je skrze dezinformace nalomit integritu Evropské unie a oslabit důvěru v její instituce. Cíle obou velmocí se však liší. Čína se primárně soustředí na technicko-vědeckou špionáž s cílem získat prvotřídní evropské knowhow a stát se technickým (a tedy i ekonomickým) lídrem. Rusko cílí na podkopání demokracie, které mu umožní převzít kontrolu nad celými státy skrze politické entity sympatizující s ruským stylem vládnutí. </p><p><b>Jak vypadá typický Čechoslovák věřící dezinformacím? </b></p><p>Asi 60 % občanů České republiky se aspoň jednou setkalo s dezinformací. Problémem je, že zhruba 25 % jim věří a bohužel velká část jim věří dál i po konfrontaci s pravdou. Jak vlastně vypadá profil člověka, co snadno uvěří konspiračním teoriím a šíří dezinformace s domněním, že sdíli pravdu? </p><p>Nejnovější<a href=\"https://www.pssi.cz/download/docs/8295_voices-of-central-and-eastern-europe-czech-republic-country-report-cz.pdf\"> studie</a> od Globsec, která vyšla pod záštitou<a href=\"https://www.pssi.cz/\"> Prague Security Studies Institute</a>, se zaměřuje na to, zda věk, vzdělání, stupeň urbanizace či celková spokojenost s vlastním životem má vliv na to, zda jedinec dezinformaci uvěří. Velkým překvapením je, že věk v tomto případě nehraje de facto žádnou roli. Byly zkoumány různé věkové skupiny (od nejmladších až po seniory 65+) a každá ze skupin měla rovnoměrné zastoupení kolem 30-35 %. Stejně tak nehraje roli to, zda bydlíte ve městě či na vesnici a z jaké části republiky pocházíte. Největší rozdíl se ukázal ve vzdělání, kdy u vysokoškolsky vzdělaných osob byl podíl jen zhruba 22 % a s klesajícím vzděláním narůstal, až téměř ke 40 % u osob se základním vzděláním. </p><p>Napříč věkovými skupinami se ale liší motivace a důvody pro šíření dezinformací. Mezi mladými se šíří dezinformace zejména z důvodu fascinace danou zprávou, protože je něco „cool“ a „šokující“, mladí často věří, že tím mohou zaujmout své okolí a šokovat, stát se středem pozornosti. Naproti tomu senioři tyto dezinformace šíří, nebo je přinejmenším absorbují z důvodu hrozby společenského vyloučení. Pakliže by se stavěli “proti proudu”, budou vyloučeni ze společných sociálních aktivit, případně stigmatizováni jako odlišní a toho se většina seniorů obává. Psala jsem si jednou se seniorkou, která přeposílá řetězové maily svého starého kamaráda, protože ho nechce urazit a přijít tak o jeden z mála sociálních kontaktů ve svém životě.</p><p><b>Kdo to platí?</b> </p><p>Velká část ruských dezinformačních portálů není financována ze zahraničí, ale funguje na bázi vlastní výdělečné činnosti. Jak to ale funguje? Zhruba 40 % příjmů pochází z reklamy, kdy se pohybujeme v řádech vyšších desetitisíců, někdy až statisíců měsíčně. To se odráží samozřejmě od čtenosti a návštěvnosti. Mezi nejvíce navštěvované patří po Sputniku a Aeronetu například web AC24, jež v lednu 2020 zaznamenal téměř milion návštěv.</p><p>Proti financování dezinformačních webů začal bojovat agregační portál<a href=\"https://zpravy.aktualne.cz/domaci/seznam-zasahne-proti-dezinformacim-konspiracni-a-lzive-weby/r~c1c78f08794011e7b56e002590604f2e/\"> Seznam.cz</a>, který skrze funkci „sklik“ nezobrazuje reklamu na dezinformačních webech (nejprve se řídil seznamem od iniciativy Konspiratori.sk, nyní dle Nadačního Fondu nezávislé žurnalistiky). Tímto krokem zbrzdil jejich příjmy z reklamy. Zhruba čtvrtinu příjmů ovšem stále tvoří příspěvky od samotných čtenářů. Hlubší analýzu dezinformačních serverů a jejich financování nabízí rozsáhlá<a href=\"https://www.pssi.cz/download/docs/8207_751-dezinformace-jako-byznys.pdf\"> studi</a>e „Dezinformace jako byznys“.</p><p><b>Síla zákona</b></p><p>Snahy o potírání dezinformací se bohužel zatím nemohou opřít o potřebnou<a href=\"https://www.mvcr.cz/cthh/clanek/dezinformacni-kampane-trestnepravni-uprava-trestnepravni-uprava.aspx\"> legislativu</a>. Tak jsme alespoň svědky vzniku mnoha organizacích, kteří se ať už na bázi dobrovolnictví či nezisku snaží bojovat proti dezinformací jak v České republice, tak na Slovensku. Díky jazykové, historické a kulturní blízkosti se tyto organizace navíc mohou navzájem doplňovat a podporovat. Ukazuje to důležitý rozměr boje s dezinformacemi – mezinárodní spolupráci. Neboť, jak se vyslovila Laďka Mortkowitz Bauerová na naší konferenci<a href=\"https://youtu.be/P2m0-3sMETs\"> „Pravda bolí”</a>, řada dezinformací se kopíruje napříč státy a jazyky.</p><p>Ministerstvo vnitra dokonce uvádí<a href=\"https://www.mvcr.cz/cthh/clanek/dezinformacni-kampane-dokumenty-a-odkazy-dokumenty-a-odkazy.aspx\"> seznam</a> Institucí mediální gramotnosti a odhalování dezinformací, stejně tak jako partnerské instituce, kam řadí NATO Stratcom a EEAS East Stratcom. Nadále je třeba zmínit například slovenské<a href=\"https://www.konspiratori.sk/\"> Konspiratory</a> či<a href=\"https://www.irozhlas.cz/zivotni-styl/spolecnost/dezinformace-retezove-maily-emaily-cesti-elfove-bohumil-kartous-webova-stranka_1908011651_mpr\"> české elfy</a>, kteří se po vzoru těch baltických rozhodli anonymně bojovat s dezinformacemi. </p><p>Absence legislativy ale zůstává stěžejním problémem. Doufám, že v blízké budoucnosti bude mít jak Česká republika, tak Slovensko k dispozici takové zákony, které budou šíření dezinformací a propagandy upravovat. Klíčové je také sledování financování dezinformačních webů, politických stran a zájmových skupin, protože potom budeme schopni vysledovat, zda jsou zájmy a sliby politiků čistě jejich iniciativou, nebo zda za nimi stojí někdo třetí, čtvrtý. Protože je to společenská hrozba jako každá jiná.</p>\n              "
  },
  {
    "id": 75,
    "link": "/informacni-valka-nova-jednicka-v-bezpecnostnich/",
    "img": "/tmp/images/Navrhova_plocha_1_kopie_2.width-800.png",
    "date": "30. 11. 2020",
    "title": "Informační válka: nová jednička v bezpečnostních hrozbách",
    "perex": "Digitální svět informací se rychle stává ústředním vojenským bojištěm dneška. Tradiční soutěžení velmocí se kvapně posouvá do digitálního světa a právě zde nabírá nejdynamičtěji na intenzitě a rozsahu.",
    "content": "\n                <p>Má to celou řadu příčin. Závratné tempo technologických inovací, zvyšování výpočetních kapacit i bezprecedentní míra propojení – to vše činí z informační války lukrativní a efektivní alternativu k tankům, dronům a letadlům. A velmoci si to to ve stále větší míře uvědomují.</p><p>Přesto je prakticky nemožné najít definici informační války, na které by se všichni shodli. Ta nejužitečnější je obsažena pravděpodobně v <a href=\"https://people.uwplatt.edu/~hood/FM3-0.pdf\">polním manuálu armády Spojených států</a>:</p><p>„Integrované využívání klíčových základních funkcí elektronického boje, operací v rámci počítačových sítí a psychologických operací v souladu se specifickými podpůrnými a dalšími přidruženými funkcemi, za účelem ovlivnit, narušit, poškodit či ovládnout lidské i automatizované rozhodovací procesy protivníka a chránit ty své.“</p><p>Ofenzivní využití takové taktiky slouží k vyvolávání chaosu, nedůvěry a vzteku v cílovém obyvatelstvu. Pokud na vašem vlastním území dochází k občanským nepokojům nebo povstaleckým konfliktům, budete své peníze a svůj čas využívat k tomu, abyste se těchto problémů účinně zbavili. A to je pořád větší urgence, než když útočíte na své zahraniční nepřátele.</p><p>Právě dezinformace zde hrají klíčovou roli. Botové a umělá inteligence tak dnes umožňuje i relativně malým zemím dosáhnout významných dopadů v populaci výrazně většího protivníka. Obranná taktika informační války umožňuje státnímu subjektu diskreditovat disidenty a své kritiky, aniž by byl identifikovatelný jako iniciátor.</p><p>Stínovou válku států proti svým občanským společnostem pochopíme nejlépe, když si uvědomíme, kdo tyto kampaně iniciuje. Příkladem mohou být dlouhodobé systematické útoky v médiích na saúdského novináře a disidenta Džamála Chášukdžího, které vyvrcholily jeho vraždou. Dalším populárním defenzivním manévrem informační války je třeba také dohled nad místními novináři, jejich sledování a věznění. Turecko, Rusko, Čína a mnoho afrických diktatur stále výrazněji využívá sledovací technologie k umlčení kritiků a zástupců opozice.</p><p>Informační válka ale není zas tak cizí ani třeba takovým Spojeným státům. Americké zpravodajské služby a vojenské think-tanky jsou známými průkopníky celého systému moderní informační války. Jejich využívání těchto praktik v rámci zahraniční politiky jen není tak viditelné, jako je to například v případě Číny a Ruska. Vzácným náhledem do amerických kapacit pro informační válku bylo třeba, když Edward Snowden odhalil masivní sledování a hackování telefonů Angely Merkelové a dalších spojeneckých lídrů.</p><p>Využití moderních komunikačních technologií ke tvorbě alternativní reality s vlastními ideologickými pravidly a autoritami lze pozorovat i v případě americké Tea Party, která v posledních letech v podstatě splynula s trumpismem. Tento jev zvýraznily i zásahy a útoky ze strany Ruska, Íránu a Číny, ve svém jádru je však primárně jevem americkým. Američtí občané jako Steve Bannon a Roger Stone vytvořili složité a nenápadné systémy falešných účtů, jejichž cílem bylo manipulovat realitu, bránit Donalda Trumpa a diskreditovat jeho demokratické oponenty.</p><p>Jako ve všem, tak i v prostoru informační války hraje svou vlastní roli Čína. Kombinace ekonomiky, která bude brzy největší na světě, a nejrepresivnější diktatury jedné strany vytváří kapacitu i motivaci vést informační boj na globální škále. Čínská lidová osvobozenecká armáda (ČLOA) stála u zrodu nechvalně proslulé skupiny „Naikon“, která je odpovědná za nesmírně úspěšnou infiltraci a <a href=\"https://www.forbes.com/sites/zakdoffman/2020/05/07/chinese-military-cyber-spies-just-caught-crossing-a-very-dangerous-new-line/%237811eb6b2ab3\">hackování</a> většiny sousedních zemí.</p><p>Naikonu se povedlo prohackovat si cestu od jednotlivých vládních zaměstnanců a počítačů ve vzdálených agenturách v jihovýchodní Asii až k cenným datům o svých sousedech. Získali informace o jejich vojenských možnostech, obchodních tajemstvích a tajné diplomatické komunikaci, i kompromitující zdroje na vládní úředníky, což čínské armádě dává nesmírný potenciál k ofenzivě. Čína využívá nahackované vládní servery a komunikační infrastruktury třetích stran k tomu, aby diplomatickými kanály dále infiltrovala jiné vlády. Kdyby šlo o otevřený, přímý útok ze strany Číny, byl by pravděpodobně vnímán jako vyhlášení války. Vzhledem k tomu, jak snadné je kampaně informační války zapřít, by však Čína pravděpodobně neutrpěla příliš vážné důsledky, ani kdyby byly tyto hackerské útoky odhaleny.</p><p>Obranná informační válka je pro Čínu obzvláště důležitá. Nezbytným předpokladem pro přežití čínské Komunistické strany je, aby dokázala kontrolovat občanskou nespokojenost. Čína přímo či nepřímo zaměstnává stovky tisíc až miliony lidí, aby dohlíželi na lokální digitální komunikaci, a tato tzv. <a href=\"https://www.voanews.com/east-asia-pacific/who-are-chinese-trolls-50-cent-army\">padesáticentová armáda</a>, kterou jsem představila ve svém <a href=\"https://www.forum24.cz/od-padesaticentove-armady-po-spamuflazoveho-draka-jak-cina-vede-propagandisticke-valky-na-internetu/\">článku pro Forum24</a>, také přehlušuje jakoukoliv mezinárodní kritiku Komunistické strany. Čína před několika lety vytvořila <a href=\"https://www.washingtonpost.com/news/monkey-cage/wp/2016/05/19/the-chinese-government-fakes-nearly-450-million-social-media-comments-a-year-this-is-why/\">450 milionů již odhalených falešných účtů</a> na sociálních médiích, tzv. botů. Tyto nové digitální armády jsou stále více mechanizované a automatizované, stejně jako to bývá i v jakémkoliv jiném závodě ve zbrojení.</p><p>Rusko také, zdá se, usoudilo, že nejlepší způsob, jak bojovat se soupeřem, který má vojenskou přesilu, je pomocí asymetrické informační války. Putin a Si dospěli ke shodě, že útočit na USA a EU v kyberprostoru je zdaleka nejméně rizikové. Důkazy o jejich <a href=\"https://www.realcleardefense.com/articles/2020/04/04/the_russo-chinese_alliance_does_it_stop_with_information_warfare_115173.html\">spolupráci</a> nenajdeme ve zveřejněných zdrojích, ale je evidentní, že tyto autoritářské režimy mají podobné cíle a společné nepřátele. Dává to smysl, protože nepřátelská činnost v informačním prostoru nedosahuje takové úrovně nepřijatelnosti, jaká by vyprovokovala vojenskou reakci.</p><p>Firmy jako petrohradská Agentura pro výzkum internetu nebo FancyBear2.0 a jejich čínské protějšky tak budou dále útočit především na naše vnímání reality, naše informační systémy a naše hodnoty a svobodu. Pokud si tedy včas nevytvoříme účinné nástroje a mechanismy, kterými je od toho odradíme. Pro budoucí kondici a bezpečnost svobodného světa je to hlavní výzva</p>\n              "
  },
  {
    "id": 76,
    "link": "/od-padesaticentove-armady-po-spamuflazoveho-draka/",
    "img": "/tmp/images/Navrhova_plocha_1_kopie_3.width-800.png",
    "date": "30. 11. 2020",
    "title": "Od padesáticentové armády po spamuflážového draka: jak Čína vede propagandistické války na internetu",
    "perex": "Na začátku druhé dekády 21. století otřásly severní Afrikou i Blízkým Východem protesty, jaké svět dlouho neviděl. V období, které později získalo jméno Arabské jaro, se autokraté třásli před rozezlenými občany, kteří požadovali kvalitní životní podmínky a záchranu před bídou a chudobou minulosti. Od Tuniska po Egypt a od Sýrie po Bahrajn mladí obsadili ulice ve snaze zbavit se zakořeněných režimů. Hojně přitom využívali sociálních médií.",
    "content": "\n                <p>Všimla si toho i Komunistická strana Číny a seznala, že někdejší nebeské císařství se musí arabského scénáře za každou cenu vystříhat. V roce 2013, krátce poté, co se stal prezidentem Čínské lidové republiky, avizoval Si Ťin-pching svůj plán „znovu dobýt bojiště internetu“. Zároveň vyšel v čínském stranickém deníku Beijing Daily článek, který „<a href=\"https://www.bbc.com/zhongwen/simp/china/2013/09/130903_china_marxism_lessons\">zdůraznil, že je nutné</a>, aby se internet stal hlavním bojištěm v otázkách veřejného mínění“. Bylo jasné, co se tím myslí – ve virtuálním prostředí musí převládat pozitivní náhledy na Stranu a její ideologický základ (čínskou verzi marxismu a socialismu), jinak by režim čelil riziku, že bude pohřben pod hlasy rebelů a všeobecnou nespokojeností občanů.</p><p>V této době tudíž rozšířila své fungování tzv. padesáticentová armáda (50 Cent Army). Jde o skupinu vládních zaměstnanců nebo kontraktorů, kteří se vydávají za běžné uživatele internetu a čínský online prostor zaplavují prorežimními komentáři. Neexistuje žádný přesný údaj o celkovém počtu těchto lidí, ale dle odhadů jich je mezi statisíci až dvěma miliony.</p><p>Skupina se poprvé objevila v roce 2004, ale více informací o ní se podařilo získat až po úniku dat v roce 2014, kdy se na světlo dostaly tisíce e-mailů. Padesáticentová armáda se skupině přezdívá podle toho, že prý právě padesát čínských centů dostávají zaměstnanci za každý komentář – ačkoli to nikdy nebylo dokázáno.</p><p><a href=\"https://gking.harvard.edu/files/gking/files/50c.pdf?m=1463587807\">Studie z Harvardu</a> z roku 2017 pak osvětluje cíle a taktiky skupiny i základní statistiky o ní. Na základě empirických dat výzkumníci zjistili, že v roce 2013 pocházelo přibližně 448 milionů komentářů zveřejněných na čínském internetu od vládou placených uživatelů. Přibližně 52 % komentářů pocházelo z webových stránek spojených se Stranou, zatímco zbytek byl zveřejněn porůznu na sociálních médiích. Studie také ukázala, že členové této armády postupovali velmi koordinovaně, především co se týče načasování a toho, na jaký typ obsahu se zaměřovali. Autoři proto vyjádřili domněnku, že „tato činnost může být řízená z nejvyšších pater režimu“.</p><p>Taktika padesáticentové armády je, zdá se, založena na dvou hlavních zásadách: </p><p>1) nezabývat se kontroverzními otázkami a <br>2) zastavovat debaty s potenciálem ke kolektivní akci. Navzdory tomu, co bylo uvedeno, se většina padesáticentových vojáků nehádá s kritiky vlády, ale místo toho svými komentáři mění téma, aby veřejnost odvedli od nejcitlivějších otázek. Ve zkratce je jejich cílem zaplavit chválou ty internetové diskuse, které by potenciálně mohly vést k masovým protestům.</p><p>Autoři studie rozdělili zkoumané  komentáře do několika kategorií a zjistili, že většina z nich (80 %) obsahovala nadšenou podporu Číny, zatímco jen hrstka z nich se účastnila hádek či urážela západní země a západní hodnoty. Jeden takový pochvalný komentář třeba píše: <i>„Všem lidem, kteří přispěli k blahobytu a úspěchu čínské civilizace, patří úcta! Hrdinové našeho lidu jsou nesmrtelní!“</i></p><p>Statistiky obsažené v tomto výzkumu jsou sice relativně neaktuální, přesto nám všal dávají jistou představu o tom, jak obrovská propagandistická mašinérie funguje za Velkou firewallovou zdí. Mějme na paměti, že v těchto výjimečných dnech se rozsah této činnosti pravděpodobně ještě zvýšil. Po vypuknutí koronavirové krize ve Wu-chanu musel čínský režim utáhnout šrouby a znovu očistit svůj štít. Právě proto spustila Komunistická strana ne tak úplně nenápadnou internetovou propagandistickou kampaň cílenou na mezinárodní publikum, včetně čínských expatů. Její součástí byla i diskreditace Spojených států a šíření konspiračních teorií.</p><p>Velký počet čínských falešných účtů, které <a href=\"https://www.propublica.org/article/how-china-built-a-twitter-propaganda-machine-then-let-it-loose-on-coronavirus\">byly odhaleny</a> na sociálních médiích, dokazuje, že čínský režim ve svém internetovém chování nabral na asertivitě...</p><p><b>Spamuflážový drak</b></p><p>Těžko určit, jak velkou roli v tom hraje padesáticentová armáda. Docela určitě tu ale najdeme stopy spamuflážového draka – čínské spamové sítě, která se zrodila v posledních letech. Tento trend v roce 2018 poprvé odhalila  společnost Graphika zaměřená na analýzu sociálních médií a <a href=\"https://public-assets.graphika.com/reports/graphika_report_spamouflage.pdf\">pokřtila</a> ho spamufláž. Jde o to, že falešné a recyklované účty v síti kamuflují například politická sdělení na první pohled nevinným obsahem (třeba roztomilými zvířátky nebo tančícími dívkami).</p><p>Spamufláž se většinou objevuje na Facebooku, Twitteru a YouTube. V srpnu 2019 tyto tři firmy odhalily síť fungující napříč platformami a smazaly několik účtů s ní spojených. Tato síť cílila především na demonstranty podporující protesty v Hongkongu a na Gua Wengui, uprchlého čínského miliardáře s <a href=\"https://foreignpolicy.com/2020/08/26/guo-wengui-chinese-billionaire-emigre-links-steve-bannon/\">vazbami na vládu prezidenta Trumpa</a> a obviněného z několika trestných činů. Pandemie změnila priority této sítě a spamufláž tak <a href=\"https://public-assets.graphika.com/reports/Graphika_Report_Spamouflage_Returns.pdf\">začala</a> oslavovat reakci čínského režimu na koronakrizi.</p><p>S pandemií se zhoršovaly i vztahy mezi Čínou a Spojenými státy. V červnu 2020 se spamufláž <a href=\"https://public-assets.graphika.com/reports/graphika_report_spamouflage_goes_to_america.pdf\">objevila na americkém internetu</a> prostřednictvím anglicky mluvících účtů s profilovými fotkami generovanými umělou inteligencí. Tyto účty využívaly veřejného napětí, které vyeskalovalo po zabití George Floyda, ve snaze přiostřit rasové problémy v zemi. Zaměřovaly se také na Trumpovy urážky vůči firmě TikTok, které využívaly k útokům na jeho vládu. Evropská unie byla také cílem čínské propagandy spojené s pandemií a o roli spamufláže se spekuluje.</p><p>Je těžké tvrdit, zda internetové kampaně padesáticentové armády nebo spamufláž splnily své cíle. Potenciál čínské režimní propagandy na internetu je však stále zjevnější. Informační válka v rámci spamufláže byla označena za nešikovnou a špatně zorganizovanou a <a href=\"https://foreignpolicy.com/2020/04/20/coronavirus-propaganda-china-developing-world/\">ne každý by souhlasil</a>, že čínský režim zvládl obnovit svou reputaci. Propagace nenávistného obsahu a manipulativních sdělení ale polarizuje společnost a poškozuje demokracii. </p><p>Nejnovější technologie, jako je třeba nový jazykový model na základě umělé inteligence GPT-3, by pak mohly dezinformace zásadně posunout, protože by daly dezinformátorům do rukou možnost generovat <a href=\"https://www.theatlantic.com/ideas/archive/2020/09/future-propaganda-will-be-computer-generated/616400/\">obrovské množství dezinformací</a> neodlišitelných od textů psaných lidmi. Dynamika online prostoru nám se stále větší naléhavostí připomíná, že máme-li chránit internet jako veřejný prostor, musíme jednat společně a přijímat opatření, která obstojí i v budoucnosti.</p>\n              "
  },
  {
    "id": 77,
    "link": "/jak-se-ovlivnuji-volby/",
    "img": "/tmp/images/post_V2.width-800.png",
    "date": "23. 11. 2020",
    "title": "Jak se ovlivňují volby",
    "perex": "Cíle dezinformačních kampaní jsou mnohé – typicky polarizace společnosti a zvyšování nedůvěry ve stávající systém a instituce. A s tím nutně souvisí i manipulace voleb, ať už ve formě předvolebního boje politických stran, či jako vliv zahraničních aktérů. Jak ale naše volby mohou být ovlivněny? Kde jsou slabiny demokracie?",
    "content": "\n                <p>Data vždy měla centrální roli v politice a přibývá společností, které je dokáží využít a dostat se do hlavy milionům lidí. Harvardská akademička Shoshana Zuboff popisuje, jak jsou úpravy lidského chování využity pro komerční účely: „Je k tomu potřeba velký objem da, tzv. dataset – dat o životech a chování desítek, stovek, milionů lidí, umožňující identifikaci korelací, vzorců a odvození informací o jednotlivcích či předvídání budoucího chování. Poté je možné se pokusit ovlivnit toto chování prostřednictvím personalizované a dynamicky cílené reklamy. To je vylepšeno testováním mnoha variant reklam na různých demografických údajích, aby se zjistilo, co funguje nejlépe.“</p><p>Pokaždé, když používáme internet, stáváme se do značné míry nevědomými předměty experimentů, které se snaží přijít na to, jak na nás co nejefektivněji vydělat peníze. Stejné praktiky lze použít k politickému ovlivňování voličů. S řádným datasetem byste tedy mohli potenciálně i ovládnout svět.</p><p>Mezi nejkontroverznější události posledních let patří v tomto ohledu referendum o Brexitu a prezidentské volby v USA v roce 2016. Obě události zanechávají dodnes víc otázek než odpovědí.</p><p><b>Trump vs. Hillary, nebo Amerika vs. Rusko?</b></p><p>Dle dat publikovaných na <a href=\"https://euvsdisinfo.eu/uploads/2019/10/PdfPackage_EUvsDISINFO_2019_EN_V2.pdf\">euvsdisinfo.eu</a>, jen pár týdnu před volbami měla IRA (Internet Russian Agency) k dispozici až 80 zaměstnanců a měsíční rozpočet 1,25 milionu dolarů. Kampaně ruské agentury IRA během let 2013-2018 dosáhly na desítky milionů uživatelů po celých Spojených státech amerických. Jejich trollí továrny byly zaměřeny na polarizaci společnosti využitím současných rozdílů, včetně kontroverzních otázek, rasových problémů, práv LGBTQI+ osob, práv na držení zbraní, migrace a jiných. Obsah vybízel afro-americké voliče k nesprávným volebním postupům a k bojkotu voleb. Také podněcoval ultrapravicové voliče k násilí a k šíření dezinformací. To vše bylo propojeno s další trollí farmou Ruské vojenské služby (GRU), která měla na svědomí hacknutí několika klíčových demokratů, včetně Hillary Clintonové. IRA také měla vytvořenou řadu tzv. spících účtu, které nejdřív sdílely reálné lokální zprávy, aby si získaly důvěru ostatních uživatelů a měly být použity později. Twitter však tyto účty pozastavil dříve, než mohly být použity.</p><p>Nechvalně známá agentura <a href=\"https://cs.wikipedia.org/wiki/Cambridge_Analytica\">Cambridge Analytica</a> byla součástí Trumpovy volební kampaně. Do konce roku 2014 měl tehdejší zaměstnanec a současný whistleblower <a href=\"https://denikn.cz/218604/jak-chris-wylie-stvoril-priseru-kterou-uz-nedokazal-zastavit/\">Christopher Wylie</a> první úspěšné výstupy z 2,1 milionu profilovaných záznamů z 11 cílových států USA. Tento dataset měl být použit ke komunikaci a k vylepšování zpráv v republikánských kampaních. Ke každému záznamu bylo také přiděleno dalších 253 datových bodů, ze kterých byly vytvořeny psychografické údaje. Tyto hodnoty byly klíčovou informací, díky které CA mohla předpovídat chování určitých skupin lidí a vyvolat silné emoce tam, kde zrovna kampaň potřebovala. A v důsledku tak vydláždit Trumpovi cestu do Bílého domu.</p><p>Po skandálu s odhalením praktik Cambridge Analytica a ruského vměšování byl Robert Mueller, ředitel FBI, pověřen vytvořením vyšetřovací zprávy ohledně ruského vměšování do prezidentských voleb v roce 2016. Tzv. <a href=\"https://www.justice.gov/storage/report.pdf\">Muellerova zpráva</a> potvrdila ruské vměšování do voleb – nepříliš překvapivě při množství důkazů – obvinění Trumpa z rusko-amerického spiknutí či bránění vyšetřování těchto aktivit však již nikoli.</p><p><b>Případ Brexit</b></p><p>Ruská federace opakovaně popírala zasahování do Brexitu a dokonce tvrdila, že západ využívá situaci Brexitu a prezidentských voleb k podněcování protiruské hysterie. <a href=\"https://techcrunch.com/2017/12/13/facebooks-brexit-probe-unearths-three-russian-bought-immigration-ads/\">Facebook</a> zároveň potvrdil, že několik ruských účtů a placená facebooková reklama aktivně šířily pro-Brexitový obsah. Data také potvrzují, že pro-Brexitové volební kampaně byly podpořeny zavádějícími informacemi, které ve velké míře vznikaly v Rusku.</p><p></p><img alt=\"aa.png\" class=\"richtext-image left\" height=\"385\" src=\"/tmp/images/aa.width-1300.png\" width=\"385\"><p> Zdroj obrázku: <a href=\"https://euvsdisinfo.eu/information-manipexamples-of-pro-kremlin-disinformation-in-figures/\">https://euvsdisinfo.eu/information-manipexamples-of-pro-kremlin-disinformation-in-figures/</a></p><p>Rusko zvolilo v referendu o Brexit taktiku vytvoření chaosu podporou protichůdných názorů na obou stranách politické sféry. Falešné účty šířily pro-Brexitové i proti-Brexitové narativy. Studie později potvrdily, že v den referenda počet pro-Brexitových zpráv šířených boty dramaticky vzrostl – na každých 100 sdílených „botích“ tweetů vytvořili skuteční lidé jen 80-90.</p><p>Dlouho očekávaný závěr <a href=\"https://www.theguardian.com/world/2020/jul/21/russia-report-reveals-uk-government-failed-to-address-kremlin-interference-scottish-referendum-brexit\">zprávy o Rusku</a> zpravodajského a bezpečnostního výboru, který byl zveřejněn v létě 2020, uvedl, že vláda před obviněním z možného ruského vlivu v referendu zavírala oči. Neviděla žádné důkazy, protože žádné vidět nechtěla. Do současnosti nebyla Velká Británie schopna potvrdit ruské zásahy do referenda, což je v rozporu se svědectvím whistleblowerů, výzkumy dat ze sociálních sítí i univerzitních studií.</p><p>Britská vláda zanedbala svou povinnost v chránění principů, na nichž se staví základy demokracie. Reakce na druhé straně Atlantiku byla rozhodně rychlejší než ve Velké Británii. Žádné z vyšetřování ale nepřineslo uspokojivou odpověď na to, jak se bránit. Na to budeme muset přijít společně, chceme-li si demokracii zachovat.</p>\n              "
  },
  {
    "id": 78,
    "link": "/boj-s-dezinformacemi-v-jinych-zemich/",
    "img": "/tmp/images/ig8_post_v2.width-800.png",
    "date": "5. 11. 2020",
    "title": "Boj s dezinformacemi v jiných zemích",
    "perex": "O dezinformacích se často mluví s takovou jistotou, jako by příjemce znal přesnou definici i používání (a pokud si čtete mou sérii článků, tak se k tomu rozhodně blížíte!). Realitou ale je, že většina zemí ani Evropská unie s tímto fenoménem zatím nepočítala ve svých nástrojích ani legislativě a je to něco, k čemu se v Evropské unii schyluje. Na příkladu několika zemí jsem tedy v tomto článku sepsala, jak se s dezinformacemi doposud v různých zemích pracovalo, a co by si z toho Evropská unie měla odnést.",
    "content": "\n                <p>Země typicky bojují s dezinformacemi třemi způsoby: legislativou, vládními iniciativami a nevládními iniciativami. V tomto článku se budu zaměřovat primárně na první dvě - to ale neznamená, že bude občanská společnost vynechána!</p>\n<p><strong>Zákony - jde někdo správným směrem?</strong></p>\n<p>Většina zemí, které nějakou formu zákonů či regulací zavedla, se soustředí především na období voleb, čímž minimalizují omezení běžné svobody slova a zároveň chrání svou demokracii a volby od cizího vměšování. V Kanadě je například trestným činem „uvádět lživá tvrzení o kandidátovi za účelem ovlivnění výsledku voleb“ – definice je však jen úzká, na „tvrzení, že kandidát porušil zákon, odstupuje z volby, či týkající se jeho občanství, místa narození, vzdělání, profesní kvalifikace či členství v určité skupině“. Během volebního období také není dovoleno, aby si zahraniční entity kupovaly reklamy. Do boje jsou zapojeny i platformy: mají povinnost publikovat seznamy reklam a kdo je schválil. Tento prvek transparentnosti je nástrojem spousty zemí a to proto, aby se mohla zapojit i občanská společnost. Tzv. watchdog (z pojmu „hlídací psi demokracie“) organizace či novináři jsou důležitou součástí boje proti dezinformacím, jelikož stát na kontrolu všeho a všech nemá přirozeně kapacity.</p>\n<p>První evropskou zemí, která do boje vyrazila tvrdě a přijala zákony týkající se regulace sociálních sítí kvůli boji s dezinformacemi a hate speech, bylo Německo. Inspirovala se u nich následně Francie i Jižní Korea. Velké mediální společnosti jsou zde díky tzv. Network Enforcement Act z roku 2017 zodpovědné za obsah sdílený na svých platformách. Jedná se o jednu z těch radikálnějších legislativ – výrazně omezuje svobodu vyjadřování online. Platformy s více než dvěma miliony uživatelů mají povinnost odstranit zjevně nelegální obsah do 24 hodin od nahlášení uživatelem a do týdne vyšetřit a odstranit obsah, jehož pravdivost je těžké určit. Jinak jim hrozí pokuta až 50 milionů euro. Mnoho expertů označuje zákon za protiústavní a zvedla se proti němu vlna odporu mezi občany a novináři, kvůli jeho narušení svobody slova a svobody tisku. Sociální sítě totiž ze strachu z postihů smažou téměř vše a je téměř nemožné se odvolat.</p>\n<p><strong>Co dělá vláda, když nepíše zákony?</strong></p>\n<p>Zlatou střední cestou většiny zemí se zatím zdají být vládní iniciativy, a ačkoli každá země má jinou, je to určitě směr, ze kterého se lze hodně učit. V Kanadě, Jižní Koreji či třeba na Taiwanu existují vládní agentury, které dezinformace monitorují a aktivní hlásí platformám k odstranění. Nejedná se však o nařízení vůči platformám, a ty tak nahlášený obsah kontrolují stejně, jako by ho nahlásil jakýkoliv uživatel. Není to perfektní řešení a stále může dojít ke zneužitím či přílišným zásahům do svobody slova, obě strany se ale aspoň částečně vyrovnávají – není to tak ani o jednostranném rozhodnutí vlády, ani o nekontrolovatelném rozhodnutí platformy.</p>\n<p>Množství zemí, ale i třeba Evropská komise, vydaly také různé deklarace, závazky chování či kódy praxe, kde vyzývají sociální sítě k boji s dezinformacemi, zajištění transparentnosti politické reklamy či odstraňování falešných účtů šířících dezinformace. Platformy se zavazují je dodržovat, vymahatelnost je ale nízká a jedná se tak spíše o dobrovolnou deklaraci spolupráce. Navíc tím země převádí společenskou odpovědnost na korporace, jejichž jediným logickým zájmem je vydělat peníze, nikoli se starat o demokracii.</p>\n<p><strong>Technologie: dobrý sluha</strong></p>\n<p>Některé země jsou technologicky trochu dál, a projevuje se to také na jejich způsobu boje s dezinformátory. Vyznačují se totiž kromě digitalizované státní správy i nejlepší obranou před dezinformacemi: digitálně gramotným obyvatelstvem. Příkladem takových zemí je Estonsko či Taiwan.</p>\n<p>O Estonsku koluje spousta misinformací,jako například že situaci řeší přísnými zákony, opak je ale pravdou – má spoustu nelegislativních opatření, ta se ale z větší části opírají o občanskou společnost a online dobrovolníky. Pod Estonskou obrannou ligou byla například založena Cyber Defence Unit, dobrovolnická obranná organizace trénující kyberspecialisty. Je zároveň přirozené, že vyšší míra digitalizace čelí jiné úrovni hrozeb. Proto i opatření jsou často o krok dál. Například tzv. Keyless Signature infrastruktura (KSI) je technologie zajišťující důvěryhodnost a integritu dat, které vláda poskytuje občanům (předkládaná legislativa, oficiální tiskové zprávy, komunikace apod.), jelikož se jim stávalo, že informace vlády zahraniční aktéři manipulovali.</p>\n<p>Taiwan se sice se svou legislativou řadí mezi země více omezující svobodu slova, především kvůli čínským dezinformačním kampaním a nutnosti silně kontrolovat tok informací jde ale příkladem na mnoha frontách. Ministerstvo obrany založilo skupinu rapidní odpovědi na hoaxy a falešné zprávy – shromažďuje data o dezinformačních kampaních, identifikuje trendy v útocích za použití big data a machine learningu a následně je odhaluje skrze média a weby. Přijali také nové kurikulum mediální gramotnosti a řadí se tak mezi zatím bohužel málo zemí, které se rozhodly jít i dlouhodobou cestou digitální emancipace lidí.</p>\n<p><strong>Co by měla dělat Evropská unie?</strong></p>\n<p>Můj souhrn není úplný. I proto je potřeba udělat skutečně dobrou a detailní analýzu existujících řešení. V nově založeném speciálním výboru pro dezinformace, který koordinuji, jsme se proto rozhodli k vypracování takové studie a věřím, že na jejím základě začneme spolu s Komisí tvořit skutečně funkční legislativu, která bude chránit svobodu slova i tisku. </p>\n<p>Přenesení odpovědnosti za obsah na platformy je zdánlivé odstranění problému na povrchu (dezinformací), avšak bez odstraňování příčin - kterými jsou třeba mediální (ne)gramotnost, nedostatek transparentnosti ve financování i zobrazování obsahu či chybějící definice. Zároveň to ohrožuje svobodu slova, jak se ukazuje na platformách, které raději zcenzurují vše, aby náhodou neporušily zákon, či nasadí nedokonalé algoritmy, filtrující i nezávadný a satirický obsah. </p>\n<p>Průchozí kroky mohou být omezení nákupu politické reklamy, zvýšení transparentnosti reklamy i jaký se vám zobrazuje obsah, a především: zapojení občanů a tedy uživatelů do procesu rozhodování a navrácení jejich možnosti kontrolovat svá data či obsah. </p>\n<p>Pamatujete si ještě na dobu, kdy vám Facebook na zdi nezobrazoval příspěvky podle takzvané relevance, kterou vyhodnocuje tajný algoritmus, ale podle času přidání? Já ano – a nepovažuji za možné bojovat s dezinformacemi, pokud budou lidé zavírají do informačních bublin podle „relevance“.</p>\n              "
  },
  {
    "id": 79,
    "link": "/dezinformace-a-fake-news-jsou-nuklearni-zbrane-21-stoleti/",
    "img": "/tmp/images/pirati_blog_1920x1080_2.width-800.jpg",
    "date": "3. 11. 2020",
    "title": "Dezinformace a fake news jsou nukleární zbraně 21. století",
    "perex": "Ještě nikdy v historii neležela na médiích taková zodpovědnost jako dnes. A vlastně i na nás, kteří média konzumujeme. Můžeme ale vyhrát souboj s šiřiteli fake news?",
    "content": "\n                <p>Jakékoliv lidské společenství potřebuje prostor. A co svět světem stojí, strategie a taktika ozbrojených konfliktů se mění, ale cíle zůstávají: tento prostor konkurenčnímu společenství sebrat, přivlastnit si jeho zdroje a využít je k zajištění vlastní existence. Vynález internetu pak poskytl agresivním válkotvůrcům neuvěřitelnou možnost, jak válku vyhrát s minimálními ztrátami a maximálními zisky. Přesvědčit lidi, aby pracovali pro vás, je totiž nekonečně výhodnější než s nimi bojovat nebo je likvidovat. Zaprvé, nestojí to tolik, zadruhé, nic neponičíte, zatřetí, získáte oddané následovníky. Jenže nejdříve je musíte dostat na vlastní stranu. A k tomu většinou holá pravda nestačí. Je jedno, jestli tomu pak říkáte kreativní přístup ke skutečnosti, PR, marketingová komunikace, fake news nebo dezinformace – jedná se o nejúčinnější válečný a vlivový nástroj, který mají moderní stratégové k dispozici.</p><p>Historie ozbrojených konfliktů se začala psát ve chvíli, kdy první hominidé přišli na to, že rychlejší než vyměňovat kořínky za bobule je praštit někoho větví po hlavě a bobule mu prostě sebrat. Pokud nahlédneme za ideologii, kterou se války bez výjimky zaštiťují (ještě nikdo nezačal válčit proto, že by se považoval za zloducha – všichni bez výjimky mají na mysli blaho svého lidu), cílem je vždy zabrání území a ovládnutí zdrojů protivníka.</p><p>Rusko bylo za druhé války pro Němce prakticky nekonečným zdrojem potravin a lebensraum pro novou rasu. Zásoby ropy v Perském zálivu byly dostatečným důvodem k vojenskému zásahu bez ohledu na to, jestli měl Saddám zbraně hromadného ničení nebo ne. Punské války se vedly kvůli strategickému ovládnutí sicilské Messiny, tehdy důležitého středomořského přístavu, ostatně ani australopitékové si nerozbíjeli hlavy jen tak pro zábavu (to začalo až daleko později a s ekonomikou to nemělo nic společného).</p><blockquote>Chci vás dovésti do nejúrodnější roviny světa. Bohaté provincie, veliká města upadnou ve vaši moc. Dobudete cti a slávy a bohatství.</blockquote><blockquote>Napoleon Bonaparte</blockquote><p>Nicméně pokud během válečného tažení zdroje zlikvidujete, je vám veškerá vynaložená energie, peníze i lidské zdroje (tady se to slovo opravdu dobře hodí) k ničemu. Většinu historie lidstva tak války probíhaly mimo obydlená území, něco jako dnes bitvy fotbalových fanoušků. Dvě partičky se domluvily, že si dají za městem přes hubu, a kdo zůstane dýl na vlastních nohou, vyhrál a mohl si s vybojovaným územím dělat, co chtěl. Vikingové většinou vyplenili, na co přišli, a vrátili se domů, Napoleon byl po svém návratu do Paříže oslavován jako dobyvatel. Typickým příkladem je třicetiletá válka, která sice začala jako náboženský konflikt, nicméně v ní šlo hlavně o vleklé soupeření Francie a tehdejších Habsburků.</p><p><b>PROPAGANDA ÜBER ALLES</b></p><p>S vynálezem zbraní hromadného ničení ovšem došlo k zásadnímu obratu. Likvidace měst a zdrojů přestala být průvodním jevem rabování vítězů a stala se z ní součást bitev samotných. Když zamoříte bojiště yperitem, vždycky sice můžete počkat, než se rozfouká vítr, pokud ale vyhubíte milion lidí antraxem, už si od nich nic nevezmete. Můžete zlikvidovat Hirošimu atomovou bombou, ale učinit ji znovu obyvatelnou, abyste v tom městě mohli zase bydlet nebo si z něj něco vzít, vás bude stát daleko víc.</p><p>Proto se ve dvacátém století, kdy byly zbraně hromadného ničení poprvé použity, snaží lidstvo o jediné – najít maximálně účinnou zbraň, která by zlikvidovala odpor nepřítele a zároveň nezlikvidovala to všechno, co se mu dá ještě sebrat. Proto byla v padesátých letech, sotva deset let po Hirošimě, vynalezena neutronová bomba – zabíjí lidi a neničí (tolik) infrastrukturu. Proč tedy lidstvo zlikvidovalo poslední neutronovou bombu v roce 2003? Že by výsledek dlouholetých mírových hnutí? Pud sebezáchovy lidstva? Ale kdepak.</p><blockquote>Válka i propaganda jsou pokračováním politiky jinými prostředky, propaganda je ale o několik úrovní výš.</blockquote><p>Počátky válečné propagandy sahají někdy do období 3. století před naším letopočtem, hlavní rozmach ale nastal po vynálezu knihtisku. Ten umožnil masové šíření informací, které se do té doby předávaly hlavně ústně. O pár set let později v období francouzské revoluce tiskli girondisté letáky, kde nabízeli protivníkům, aby se vzdali (tenhle motiv se od té doby používá v propagandě neustále). A pokud by někdo chtěl zmapovat dějiny dezinformací, určitě by se musel zmínit o letácích z období osídlování Ameriky, které popisovaly údajná indiánská zvěrstva.</p><p>Cílem bylo vždy jedno: zásobit protivníka (ať už vojsko či obyvatelstvo) falešnými informacemi a přimět ho tak udělat něco, co by za normálních okolností neudělal. Válka i propaganda jsou pokračováním politiky jinými prostředky, propaganda je ale ze všech hledisek o několik úrovní výš. Tisk má ovšem jednu zásadní nevýhodu. Vytisknout papír něco stojí a dopravit tištěné informace k jejich příjemcům je mnohdy velice složité a nákladné. Překotný technologický rozvoj ve druhé polovině 20. století a hlavně rozšíření internetu ovšem tento problém dokázaly spolehlivě eliminovat.</p><p><b>SATANISTÉ V BÍLÉM DOMĚ</b></p><p>Za přesvědčení o tom, že je Země kulatá, kdysi lidé umírali na hranici. Když si chce dnes Tila Tequila (americká influencerka, která stejně jako 6 milionů Brazilců věří tomu, že Země je placatá) odpočinout od veřejné kritiky, stačí jí de facto jediné – vypnout počítač. A není jedinou celebritou, která uvěřila konspiračním teoriím. Americká modelka Kylie Jenner věří, že nás ilumináti práškují chemtrails, herci Woody Harrelson a Charlie Sheen si myslí, že newyorské útoky z 11. září 2001 má na svědomí americká vláda.</p><blockquote>Pokud chcete a máte na to dostatek peněz, můžete lidi přesvědčit o čemkoliv. Třeba o tom, že je Země placatá. Nebo že nás chce Bill Gates všechny očipovat.</blockquote><p>Rapper Kanye West věří, že AIDS vznikl v laboratořích, herečka Marillon Cotillardová je přesvědčena, že přistání na Měsíci se stalo maximálně tak v hollywoodských studiích, a Jesse Ventura, herec a bývalý guvernér Minnesotty, dokonce napsal knihu o vraždě Johna F. Kennedyho nazvanou Zabili nám prezidenta: 63 důvodů proč věřit, že to byla konspirace. U Woodyho Harrelsona se dá jeho náhled na 11. září pochopit jako excentrický rozmar, u Charlieho Sheena jako důsledek kilometrů kokainových lajn, které si prohnal nosem, ale třeba u takového vzdělaného intelektuála, jako byl americký spisovatel a politik Gore Vidal, už to překvapí víc.</p><p>Pozorní čtenáři a čtenářky si zajisté povšimnou dvou hlavních spojovacích článků. Za každou z rozšířených konspiračních teorií stojí lidé, kteří mají obří veřejný respekt (nechci spekulovat, do jaké míry je zasloužený) a kteří rozhodně nejsou odborníky v daném oboru. Internet tak naráží na mantinely svobody. Je velmi hezké a cenné, že můžeme mluvit svobodně a nikdo nás neomezuje. Nicméně fakt, že zásadní řešení důležitých globálních otázek ovlivňují názory celebrit a hvězdiček nejrůznějšího kalibru, je v důsledku ničivější než výše zmiňovaná atomová bomba.</p><p>Informace, pokud s nimi umíte kreativně nakládat, jsou nejsilnější zbraní dneška. Pokud chcete a máte na to dostatek peněz, můžete lidi přesvědčit o čemkoliv. Třeba o tom, že je Země placatá. Nebo že nás chce Bill Gates všechny očipovat. Nebo že by bylo dobré, aby americké volby nevyhrála žena, která má stát údajně v čele kriminálního gangu kabalistických satanistů, kteří po celém světě obchodují s dětmi. Tím není myšlen Joe Biden, ale jeho předchůdkyně v prezidentském souboji s Donaldem Trumpem Hillary Clintonová.</p><p><b>JE TO PRAVDA, ŘÍKALI TO V TELEVIZI</b></p><p>Šíření dezinformací prostřednictvím celebrit (které těm dezinformacím mnohdy i věří) je ten nejnebezpečnější precedent, ke kterému dochází dnes a denně a který je důsledkem marketingového vedení politiky. Věci veřejné neovlivňují odborné analýzy, ale marketingové průzkumy. Pro příklady nemusíme chodit daleko. Když v srpnu 2020 navrhl bývalý ministr zdravotnictví Adam Vojtěch znovuzavedení roušek kvůli zvyšujícím se číslům nakažených, zvedla se vlna lidového odporu a premiér Andrej Babiš svého ministra veřejně již poněkolikáté ponížil tím, že nařízení zrušil. A odůvodnil to tím, že vyslyšel přání lidu.</p><p>Když si do této rovnice dosadíme psychology, marketéry, sociální sítě a prakticky neomezené (z hlediska financování (dez)informačních kampaní) zdroje, zjistíte, že žádnou jadernou bombu vlastně nepotřebujete.</p><p>Jakmile sebevětší nesmysl verifikuje celebrita, začne se nekontrolovaně šířit. Asistenti vysoké školy života se radí, jak přežít apokalypsu v bunkru na zahradě, esoterické mamky si v tajných diskuzních skupinách předávají návody k tomu, jak se vyhnout (zaručeně škodlivému) očkování, lidoví léčitelé doporučují léčit zažívací obtíže pitím žíraviny na čištění bazénů a karlínské hipsterské matky nakupují ředěný cukr s komerčním názvem Oscillococcinum, protože přece \"nebudou podporovat velké farmaceutické společnosti\" (pro dokreslení: obrat homeopatik má v roce 2023 dosáhnout 32 miliard dolarů).</p><p>Zpravodajská média jako celek již dávno přestaly být pouze prostředky k získávání faktických informací. V 70. letech 20. století se v Americe objevil pojem infotainment, což jsou de facto zprávy, které mají bavit. Drtivá většina lidí přitom už dávno tištěné noviny nečte. Hlavním zdrojem informací je internet. Osmdesát procent lidí čte pouze titulky, negativní komentáře a popisy katastrof táhnou daleko více než racionální zpravodajství. Bytí či nebytí daného média, které se nějaké zpravodajství snaží produkovat, pak záleží na tom, kolik lidí si klikne na titulek. I proto je někdy dochází k míšení stylů a je stále větší problém odlišit headliny seriózních médií a bulváru.</p><p>Zatímco před vynálezem internetu bylo největším problémem danou informaci získat, dnes je uměním rozlišit, které informace jsou pravdivé a které ne. A tvůrci fake news dobře vědí to, že pokud má být dezinformace považována za uvěřitelnou, musí mít pravdivý základ. Takový, aby si při jejím přečtení nezačala většina lidí hned klepat na čelo, ale aby ani neměli šanci si danou informaci ověřit.</p><p><b>KUDY Z LESA VEN?</b></p><p>V informačním Babylónu dneška tak více než kdy jindy nabývají důležitosti média s odbornou erudicí a dostatečnou autoritou, jejichž primárním cílem není budovat vlivová centra, ale poskytovat to, k čemu zpravodajství od počátku věků sloužilo, tedy přinášet lidem zprávy o tom, co se kolem nich děje, a poskytnout jim dostatek důležitých a pravdivých informací.</p><blockquote>České školství nemá šanci novou generaci na záludnosti mediální krajiny připravit.</blockquote><p>Není vůbec žádným překvapením, že právě média veřejné služby, která lze ovlivnit jen velmi obtížně a nepřímo, se stala primárním cílem konspirátorů všeho druhu. Kampaň proti veřejným médiím v Česku je toho názorným důkazem. Ostatní média jsou nepokrytě komerční, čemuž odpovídá i jejich přístup k publicistice. K tomu si připočtěte záplavu nejrůznějších internetových serverů, a vyjde z toho, že ostatní média jedinou šanci: dlouhodobě si budovat důvěryhodnou pozici. Což není v době, kdy si oligarchové pořizují mediální domy kvůli veřejnému vlivu, vůbec jednoduché.</p><p>Koronavirová pandemie navíc odhalila další zásadní problém. Přichází generace, jenž už se s internetem narodila, a české školství nemá šanci ji na záludnosti mediální krajiny připravit. Průměrný věk pedagogů je téměř padesát let, české školství je permanentně podfinancované a žáci toho o internetu vědí častokrát víc než jejich učitelé. Ti navíc často dávají najevo, že je internet vlastně nezajímá. Co na tom, že dnes děti a mladí lidé nic jiného než online média nečtou? Jejich učitelé \"to dělali celej život z papíru\" a na stará kolena se nic nového učit nebudou. A těch necelých deset procent učitelů pod třicet let to nezachrání. Takže co? Nechat děti napospas a smířit se s tím, že budeme složitými obdobími procházet pod morálním praporem, který drží Bára Basiková s Jankem Ledeckým?</p><p>To samozřejmě možnost je a spousta absolventů vysoké školy života své děti v nejrůznějších konspiračních teoriích jen podporuje. My, kteří se snažíme neztrácet zbytky zdravého rozumu, pak můžeme jen čekat na to, že zafunguje prastarý mechanismus generačního vzdoru a že to děti svým paranoidním rodičům jednou omlátí o hlavu. A můžeme také působit sami příkladem třeba už tím, jaká média si budeme vybírat, jaké zprávy budeme doma sledovat, jakým budeme věřit a jaké informace budeme sami (nejen doma) šířit. Protože, jak známo, příklady táhnou. A ty od rodičů nejvíc.</p><p>Autor Zdeněk Strnad je novinářem a šéfredaktorem Flowee.cz.</p>\n              "
  },
  {
    "id": 80,
    "link": "/dezinformace-a-jeste-dal-jak-se-virus-jmenem-qanon-rozsiril-do-evropy/",
    "img": "/tmp/images/qanon_v2.width-800.png",
    "date": "2. 11. 2020",
    "title": "Dezinformace a ještě dál: jak se virus jménem QAnon rozšířil do Evropy",
    "perex": "Kvazi-náboženská konspirační teorie QAnon, která se šíří na populárních internetových\nplatformách, si nakonec našla cestu do Evropy. Ale co je přesně QAnon a proč by nás to\nmělo zajímat?",
    "content": "\n                <p>To, co se chystáte číst, by mohlo připomínat zápletku temného fantasy béčkového filmu;\nve skutečnosti je to příběh, k němuž se přidávají miliony lidí, původně po celých Spojených\nstátech a nyní již po celém světě.</p>\n<p>QAnon se datuje přinejmenším do roku 2017 na online imageboardu 4chan. V tomto\nhnízdě krajně pravicových extremistů a rodišti mnoha alt-right symbolů začal anonymní\núčet s názvem Q zveřejňovat krátké a záhadné zprávy známé jako „Q-drops“ (Q-kapky),\nprotože informace byly dávkovány v intervalech prostřednictvím krátkých textů (Q\nznamená \"Q clearance\", což je hypotetický stupeň prověření, který by umožnil přístup k\nnejtajnějším složkám americké vlády).</p>\n<p>Q se vydává za představitele americké rozvědky, jenž prozrazuje existenci mocné\nsatanistické kliky, která tahá za nitky globálních událostí; pokud vám to připomíná\n<a href=\"https://gregorova.eu/en/the-history-of-disinformation-how-the-tools-of-political-warfare-and/\">Protokoly sionských mudrců</a>, největší konspirační teorii, jaká kdy byla vymyšlena, trefíte do\nčerného. Ale je toho víc.</p>\n<p>Q nevynalezl úplně nový příběh - stavěl na současných konspiračních teoriích, které si už\nmnoho krajně pravicových uživatelů vzalo za své. Pro ně byly „Q-kapky“ jako chybějící\nkousky skládačky.</p>\n<p>Jeho texty byly širokou veřejností chápány jako potvrzení takzvané Pizzagate. Texty totiž\nodkazovaly na konspirační teorii, která se objevila v roce 2016 po úniku emailů Hillary\nClintonové. Několik vynalézavých mozků tvrdilo, že e-maily obsahují kódované zprávy\nodhalující existenci gangu, který obchoduje s dětským sexem, který spravuje\nDemokratická strana a který funguje ze sklepa skutečné washingtonské pizzerie zvané\n„Comet Ping Pong“.</p>\n<p>V jednom e-mailu bylo zejména zmíněno slovo „Cheese Pizza“, které bylo interpretováno\njako kódovaná zpráva pro „Child Pornography“. Jak tato teorie začala nabírat na obrátkách\nu těch nejvíce důvěřivých Trumpových příznivců, majitel a zaměstnanci pizzerie se stali\ncílem výhrůžek smrtí. Jednoho dne byla pizzerie napadena: v prosinci 2016 někdo vystřelil\ntři kulky z útočné pušky. Mladík zadržený policií uvedl, že se snaží údajné zločiny „sám\nvyšetřit“ a zachránit nevinné děti uvězněné ve sklepě pizzerie.</p>\n<p>Za poslední rok byla tato teorie obohacena o ještě morbidnější prvek, takzvanou\nadrenochromovou sklizeň. Někteří následovníci této teorie věří, že kabala (druh židovské\nmystiky) získává adrenalin z krve unesených dětí, aby vytvořila adrenochrom,\npsychoaktivní látku, o které se v minulosti předpokládalo, že zajistí nesmrtelnost. Tento\naspekt QAnonu je sice poměrně nový, ale jeho kořeny lze nalézt ve <a href=\"https://www.wired.com/story/opinion-the-dark-virality-of-a-hollywood-blood-harvesting-conspiracy/\">starých antisemitských\nmýtech</a>, kde jsou Židé vykreslováni jako monstra živící se krví křesťanů.</p>\n<p>Zdá se, že QAnon je možná něco víc než jen jednoduchá konspirační teorie. <a href=\"https://theconversation.com/the-church-of-qanon-will-conspiracy-theories-form-the-basis-of-a-new-religious-movement-137859\">Někteří</a> tvrdí,\nže se velmi podobá náboženským kultům: existuje prorok (Q), řada proroctví a mýtů (Q-\nkapky) a tisíce učedníků. Ale to zdaleka není celý kontext. Doktrína QAnonu zahrnuje také\ndlouho očekávanou a apokalyptickou událost s názvem „Bouře“, při níž Trump konečně zatkne a porazí ty, kdo uctívají Satana. Po zvážení všech těchto skutečností není divu, že FBI <a href=\"https://www.hsdl.org/c/conspiracy-theory-trends-qanon/\">označila</a> QAnon za „domácí teroristickou hrozbu“.</p>\n<p>Bezpochyby, QAnon získal mnoho podpory díky pandemii covidu-19: výskyt smrtícího viru\nv globálním měřítku lze snadno začlenit do vyprávění teorie jako další zlý skutek\nplánovaný všeovládající klikou; mezitím lockdownová opatření po celém světě vytvořila\nsociální podmínky, aby teorie vzkvétala mezi rozčarovanými lidmi, kteří ztratili práci a tráví\nvíce času na internetu.</p>\n<p>Tento trend se týká i Evropy. Zpočátku si QAnon získával přízeň především ve Velké\nBritánii a Německu; nyní jsou jeho stoupenci roztroušeni po celém kontinentu, i když ve\nsrovnání s USA v podstatně nižším počtu. Skupiny přizpůsobují svá vyprávění různým\nnárodním souvislostem: v Německu stoupenci Q věří, že Trump <a href=\"https://www.nytimes.com/2020/10/11/world/europe/qanon-is-thriving-in-germany-the-extreme-right-is-delighted.html\">„osvobodí německý lid od\nMerkelové“</a>. Někteří lidé dokonce doufají, že jim americký prezident pomůže obnovit Třetí\nříši.</p>\n<p>Konspirační teoretici byli rovněž spojeni s nedávným zneuctěním 63 uměleckých děl a\nartefaktů vystavených ve třech berlínských muzeích; podle německých stoupenců QAnonu\njsou tato muzea centrem <a href=\"https://www.theguardian.com/world/2020/oct/21/berlin-vandalism-of-museum-artefacts-linked-to-conspiracy-theorists\">„globální satanistické scény“</a>. Předpokládá se, že dnes Qanon\npřijímá kolem 200 tisíc Němců.</p>\n<p>Obecně platí, že se dnes soubor přesvědčení z QAnonu překrývá a integruje do hlavních\nprotisystémových hnutí, ať už jde o Žluté vesty ve Francii nebo široce rozšířená hnutí proti\nvakcínám a proti 5G. Doktrína Q také posiluje protesty proti lockdownu, které s největší\npravděpodobností povzbudil Trumpův neopatrný postoj vůči viru. Od března do června\nletošního roku, kdy vrcholila první vlna pandemie, <a href=\"https://www.france24.com/en/20201006-qanon-conspiracies-go-global-in-pandemic-perfect-storm\">vzrostl počet</a> internetových příspěvků\ntýkajících se QAnonu o téměř 175 % na Facebooku a o 77,1 % na Instagramu.</p>\n<p>Sílící trend se nezastavil v digitálním prostoru a neomezil se jen na běžné občany: více\nnež 20 republikánských kandidátů pro nadcházející volby v USA <a href=\"https://nymag.com/intelligencer/2020/09/qanon-republican-party-congress.html\">veřejně vyjádřilo svou\npodporu</a> této teorii.</p>\n<p>Když vidíme rostoucí popularitu Qanona, vynořují se palčivé otázky:\nRozpoutá se zmatek a násilí, pokud Trump prohraje blížící se volby? Bude mít QAnon v Evropě znepokojivější a alarmující podobu, pokud se bude dále šířit? Záhada ohledně identity Q (podnikatel a současný provozovatel 8chanu <a href=\"shorturl.at/cmrQX\">Jim Watkins</a> by se za ni <a href=\"https://foreignpolicy.com/2020/10/06/qanon-creator-ultimate-conspiracy-theory-q/\">mohl schovat</a>) se dostala na vedlejší kolej: ten, kdo začal dávkovat Q-kapky, zasel semena zcela nového hnutí, mnohem většího, než si on (nebo ona?) dokázal představit. \nQAnon asimiluje existující konspirační teorie a čerpá z mesiášství. Někomu poskytuje snadné vysvětlení složitých a znepokojivých událostí. Ostatním to posiluje již existující přesvědčení.</p>\n<p>Je nepochybné, že QAnon je dalším svědectvím o svůdné síle dezinformací. A nezáleží\nna tom, jak moc jsou groteskní.</p>\n              "
  },
  {
    "id": 81,
    "link": "/dezinformace-v-casech-koronavirove-pandemie-cemu-lide-uverili/",
    "img": "/tmp/images/post.width-800.png",
    "date": "2. 11. 2020",
    "title": "Dezinformace v časech koronavirové pandemie. Čemu lidé uvěřili?",
    "perex": "Koronavirová pandemie se bohužel ukázala jako skvělá příležitost pro šíření dezinformací a dezinformačních narativů. Počet šířených dezinformací celkově se nezvyšuje, co se však zvyšuje, je podíl těch spojených s virem.",
    "content": "\n                <p>O dezinformacích dobře víme, že se agilně přizpůsobují <a href=\"https://gregorova.eu/nazory/\">aktuálním trendům</a>. V roce 2014 se šířily dezinformace převážně spojené s válkou na Ukrajině, následovala uprchlická vlna (2015), prezidentské volby v USA (2016) a volby do Evropského parlamentu (2019). Na počátku roku 2020 se na scéně objevil koronavirus.\nZdá se, že čím je situace vážnější, tím vyšší je podíl dezinformací.</p>\n<p><strong>Itálie – pokusný králík pro šíření dezinformací </strong></p>\n<p>Itálie jako první pocítila devastující účinky pandemie a posloužila také jako pokusný králík pro šíření zahraniční propagandy spojené s koronavirem. Bylo prokázáno, že po poskytnutí ochranných pomůcek na začátku března 52 % Italů považovalo Čínu za přátelskou zemi, oproti původním 10 % v lednu téhož roku.\nDe facto ze dne na den přestala být Čína vnímána jako původce viru, a začalo se na ni nahlížet jako na zachránce, a to díky „rouškové diplomacii“, jak nazval styl sebepropagace čínské vlády <a href=\"https://thediplomat.com/2020/03/chinas-mask-diplomacy/\">hongkongský novinář Brian Wong</a>. Nutno podotknout, že zahraniční propaganda, šířená za vydatné pomoci populistického politického Hnutí pěti hvězd, padla na úrodnou půdu a členské státy EU zpočátku nabízely Itálii minimální nebo žádnou pomoc. \nVe zprávě zveřejněné v květnu italský parlamentní výbor pro bezpečnost republiky (COPASIR) odsoudil infodemii a podrobně popsal úsilí Číny a Ruska manipulovat italským veřejným míněním. Zatímco Čína se více zaměřovala na získávání srdcí a myslí italských občanů, Rusko vsadilo na rozpoutání nedůvěry mezi Itálií a jejími evropskými protějšky.</p>\n<p>Skupina Alkemy Lab analyzovala tisíce tweetů obsahujících hashtag #forzaCinaeItalia (#goChinaandItaly) zveřejněný mezi 11. březnem a 23. březnem a zjistila, že 46,3 % z nich bylo rozesláno boty. Automatizovanými účty bylo také zveřejněno 37,1 % tweetů s hashtagem #grazieCina (#děkujemeČíno). Mezitím se veřejná diplomacie zapojila také do sporných aktivit na sociálních médiích: 15. března mluvčí čínského ministerstva zahraničí Hua Chunyinh sdílel video, které údajně ukazuje italské občany skandující z oken „Děkujeme, Číno!“ s hrající čínskou hymnou v pozadí. Několik zdrojů však vyvrátilo jeho autentičnost. \nPokud jde o Rusko, byl zdůrazněn negativní vliv státních médií Sputnik News a Russia Today při vytváření sporného obsahu, který narušuje a znečišťuje informační prostředí během pandemie. Zejména Sputnik News byl jedním z nejaktivnějších odbytišť šíření zavádějících nebo falešných zpráv, zatímco během šíření dezinformací si virus vyžádal životy stovek italských občanů. „Dezinfo weby nefungují primárně jako zdroj informace, ale vytváří se kolem nich celá ideologicko-politická subkultura, která pak propaguje své pozice, které mohou být třeba proruské, ale mají spoustu dalších narativů“ – tak na konferenci Pravda bolí vysvětlil hlubší klíč úspěchu dezinformačních webů <a href=\"https://www.youtube.com/watch?v=P2m0-3sMETs&amp;list=LL&amp;index=1&amp;t=153s\">Jonáš Syrovátka z Prague Security Studies Institute</a></p>\n<p><strong>Trump lže a Američané umírají</strong></p>\n<p>Co když ale cíleně šíří dezinformace zvolený vůdce s cílem znovuzvolení? A co když tím přispěje k více než 220 tisícům úmrtí v nejbohatší zemi na světě? Slogan prominentní demokratické kampaně tuto skutečnost shrnuje slovy „Trump lhal a lidé zemřeli“. Donald Trump během pouhých čtyř let ve funkci amerického prezidenta lhal nejméně 20 000krát. I pandemii Covid-19 se snaží využít ve svůj prospěch a s pomocí lží posiluje svoji politickou pozici. \nStrategii zvoleného vůdce svobodného světa lze shrnout v tomto nejnovějším příkladu. Aktuálním narativem je, že Trumpova opozice úmyslně konspiruje a koordinuje použití pandemie jako prostředek k jeho sesazení a že on je jediný, kdo se snaží ochránit USA před virem. Společnost Facebook dokonce stáhla některá z jeho tvrzení, Twitter pak značně omezil dosah některých z nich.\nNení tomu tak dávno, co se jeho 87 milionů sledujících na Twitteru dozvědělo, že Covid-19 není horší než sezónní chřipka a že se „není čeho bát“. Takováto tvrzení jsou prokazatelně velmi nebezpečná, protože vedou k tomu, že se nakazí velké množství Američanů a velké množství jich také koronaviru podlehne. Americké mediální platformy se uchýlily k tomu, že příspěvky prezidenta odstraňují nebo je označují za nepravdivé či zavádějící. \nDalší jeho narativ tvrdí, že USA disponuje tak špatnými čísly v oblasti úmrtí a počtu nakažených jen díky tomu, že testují nejvíce a nejlépe, zatímco ostatní země ne. Takové tvrzení bylo vyvráceno několika nezávislými studiemi. </p>\n<p><strong>Best in Covid</strong></p>\n<p>Postoj české společnosti ke koronaviru se v průběhu času mění, stejně tak se mění i dezinformační narativy. Na počátku pandemie se Češi koronaviru velmi obávali a jen málokdo si dovolil zpochybňovat jeho závažnost či snad dokonce existenci – vzpomeňme si na dobrovolnické šití roušek a dodržování přísných opatření na jaře. Od počátku léta, kdy se denní přírůstek počtu nakažených pohyboval maximálně v pár desítkách, však došlo k rozpuštění vládních opatření se lidé postupně přestali bát. \nPři první vlně Češi ve velké míře věřili tomu, že virus byl uměle vyrobený v Číně nebo že unikl z laboratoře v USA (tuto zprávu vydala ruská TV Hvězda, jedná se o jednu z prvních dezinformací spojených s koronavirem vůbec). Ani tehdy ovšem nedocházelo k jeho zpochybňování. Byli jsme rovněž terčem pokusu o vylepšení mediálního obrazu Číny, k čemuž přispěli nejvyšší vládní představitelé, včetně předsedy a místopředsedy vlády, a to opakovaným <a href=\"https://www.irozhlas.cz/zpravy-domov/foto-koronavirus-cina-letiste-vaclava-havla-respiratory-zdravotnicky-material_2003201801_cha\">ujišťováním české veřejnosti</a> že Čína jako jediná poskytla (za úplatu) České republice tolik nedostatkový zdravotnický materiál, což se později <a href=\"https://hlidacipes.org/jak-cesko-behem-pandemie-dobre-poslouzilo-cinskym-komunistum/\">prokázalo jako lež</a> Šířil se i narativ, že Čína koronavirovou krizi zvládla a měla by být vnímána jako vzor či vítěz. \nS rozvolněním opatření se v české populaci usadila sebejistota a pocit, že jsme nad koronavirem definitivně zvítězili. Tento pocit ještě více vyzdvihl premiér Andrej Babiš svojí, dnes již kultovní hláškou, „We are best in Covid“, kterou všechny ujišťoval, že jsme situaci zvládli nejlépe. Svá silácká slova ovšem vyslovoval v době, kdy začal virus opět narůstat na síle, až jsme se skutečně stali best in covid, avšak na opačné škále. \nNa konci léta se koronavirem cítilo ohroženo přibližně 60 % osob (zatímco v březnu to bylo přes 80 %) – dezinformace spojené se zlehčováním závažnosti nemoci či popírání existence viru začaly nabírat na síle. Mezi nejčastěji šířené dezinformace aktuálně patří tvrzení, že do statistik zemřelých s covidem byli zaneseni i ti, co zemřeli zcela jinak, či šíření zpráv o známých něčích známých, kteří obdrželi výsledek testu, označeni jako negativní, přestože se testu nepodrobili.\nS dezinformacemi spojenými s koronavirem se od počátku pandemie setkalo přibližně 60 % Čechů a zhruba třetina stále věří již ověřeným a vyvráceným dezinformacím. Nijak veselá čísla.</p>\n<p><strong>Není všem dnům konec</strong></p>\n<p>Ačkoliv dopady falešných zpráv jsou v případě koronaviru jsou mnohdy fatální (nespočet otrávených osob alkoholem, savem či nakažených a později zemřelých z důvodu nedodržování opatření), je třeba vyzdvihnout také světlou stránku situace. Díky koronaviru a masivní dezinformační kampani se (konečně) dezinformacím dostalo větší pozornosti a začaly být vnímány jako velký problém.\nVelká část populace si začala informace více ověřovat, giganti jako Facebook či Twitter začaly aktivně řešit obsah na svých sítích. Lze říci, že osvěta v oblasti dezinformací nejvyšší, co kdy byla. Závody o pravdu ale pokračují a musíme být připraveni, že její nepřátelé se chystají být vždy o krok napřed.                                                                    <br>\nJe povinností médií i politické reprezentace pracovat s nově nabytými daty o využívání dezinformací a zajistit, že pravda zase získá převahu. Už vidíme, že pokud jde o dezinformace, tak může jít i o život.</p>\n              "
  },
  {
    "id": 82,
    "link": "/vsichni-jsou-uz-v-dublinu-facebook-google-a-tiktok-za-chvilu/",
    "img": "/tmp/images/post_v2.width-800_GrewFJ9.png",
    "date": "24. 10. 2020",
    "title": "Všichni jsou už v Dublinu – Facebook, Google a TikTok za chvilu",
    "perex": "Čínská společnost ByteDance nápadně spěchá se zřízením hlavního právního zastoupení v Dublinu pro svého komerčně nejúspěšnějšího poskytovatele sběru dat, společnost TikTok. Proč právě Irsko?",
    "content": "\n                <p>Globální internetové společnosti se stěhují do Irska z mnoha důvodů. Irsko má především jedny z nejnižších sazeb daně z příjmu právnických osob v celé EU a zná různé právní triky, jak je ještě dál snižovat. A samo Irsko má z těchto společností obrovský zisk.\nTo má mnohdy docela bizarní důsledky. Společnost Apple nedávno <a href=\"https://edition.cnn.com/2020/07/15/tech/apple-ireland-tax-european-commission/index.html\">vyhrála odvolání proti Evropské komisi</a>, takže nemusela zaplatit Irsku téměř 13 miliard eur na daních. Irsko bylo za verdikt paradoxně rádo – více peněz totiž vydělává tím, že se firmy mohou na takové verdikty spolehnout a přecházejí do jeho jurisdikce s vědomím, že své miliardy ušetří na daních.\nOsm Irů proti největším korporacím?\nKromě objektivních podmínek daňového ráje láká ostrovní stát největší globální firmy i speciálním bonusem: Irskou komisí pro ochranu údajů (IDPC).\nDublin se stal slepým místem Evropské unie v oblasti regulace soukromí. Největší a nejbohatší technologické společnosti světa otevřely své evropské sídlo právě v Dublinu, a tak se z IDPC stal hlavní dozorčí orgán. IDPC má podle informací uvedených na stránce „O nás“ osm (!) zaměstnanců. PDF soubor s „úplným organizačním schématem“ se vůbec <a href=\"https://www.dataprotection.ie/en/about/senior-management-committee-organisational-structure\">nedaří načíst</a>.\nTvrdit, že orgán jednoho z nejmenších členských států Evropské unie s tak malým počtem zaměstnanců může (a měl by) mít na starosti soudní řízení s nejmocnějšími světovými korporacemi, by bylo legrační. Jenže ono to moc legrační není, vzhledem k tomu, jaké neblahé důsledky tahle právní škvíra v srdce EU má.</p>\n<p><strong>TikTok: k čemu je Číně naše tancování před kamerou?</strong></p>\n<p>Potenciálně nejnebezpečnější hrozba přichází ze zemí, jako je Čína. V současné době nápadně spěchá se zřízením hlavního právního zastoupení v Dublinu pro svého komerčně nejúspěšnějšího poskytovatele sběru dat, společnost TikTok. Její mateřská společnost ByteDance má za to, že její vyvedené dítko by mělo mít možnost těžit z proslulého irského vakua.\nTikTok je v současnosti terčem několika vyšetřování, která vedou francouzské, nizozemské a dánské datové regulační orgány kvůli tomu, že řádně nezabezpečil údaje o svých uživatelích a že tato data zaslal do Číny. Pokud by se TikTok legálně přestěhoval do Irska a společnost by spustila určitý mechanismus podle <a href=\"https://edpb.europa.eu/sites/edpb/files/files/file1/edpb_opinion_201908_changeofmainorsingleestablishment.pdf\">nejnovějšího stanoviska evropských rad pro ochranu údajů</a>,  Dublin by se stal hlavním dozorčím orgánem a všechna tato vyšetřování by musela být přesunuta do Irska - a dost možná by tam zůstala nevyřešena po léta či desetiletí.\n„Úspěšným“ příkladem takového postupu je švédská sonda do postupů společnosti Google v oblasti sledování polohy, která musela být předána Irsku a je ztracena v prázdnotě už déle než dva roky.\nS předstihem EDPB dokonce zřídila <a href=\"https://edpb.europa.eu/news/news/2020/thirty-first-plenary-session-establishment-taskforce-tiktok-response-meps-use_en\nÚnik dat z Ču-chua https://www.dw.com/en/zhenhua-data-leak-exposes-chinas-new-hybrid-warfare/a-55083540\">evropskou pracovní skupinu TikTok</a>, která má čelit roztříštěným rozhodnutím a předpisům z několika členských států, které zatím nepřinesly velký úspěch.  nám dává možnost nahlédnout, co by mohl udělat autoritářský režim se všemi vašimi údaji, jak tančíte nebo filozofujete na internetu. Čínská společnost pro sběr dat napojená na vojenské zpravodajství sestavila podrobné profily 2,3 milionu sledovaných osob a 650 tisíc organizací z veřejně i neveřejně dostupných informací. Neveřejná část je důležitá, protože je často přijímána bez souhlasu nebo vědomí uživatelů a byla by v rozporu s evropskými pravidly.\nPodle expertní analýzy používá Čína tyto velmi podrobné profily k manipulaci, úplatkům, vydírání a jiným kompromitováním současných i budoucích lídrů, aby se řídili její vůlí. Tyto profily jsou také zlatým dolem pro vytváření uvěřitelných dezinformačních kampaní. Náhoda nebo karma tomu chtěla, že v uniklé databázi <a href=\"https://www.thetimes.co.uk/edition/ireland/surveillance-state-why-zhenhua-data-is-researching-irish-people-for-the-chinese-government-rpk998d7b\">bylo nalezeno</a> 963 vlivných irských občanů,  kteří se skládají z „politiků, odborářů, vědců, technologických podnikatelů, akademiků, bankéřů, obchodních špiček, diplomatů, a dokonce i vysoce postavených zločinců“.\n<strong>\nNedodržené pravidlo neexistuje</strong></p>\n<p>Ať už nahrajete svůj malý taneček na TikTok; sdělíte své politické názory na Twitteru nebo si zahrajete Farmville na Facebooku, vytváříte stálý proud cenných dat. Tak cenných, že před několika měsíci činila tržní kapitalizace akcií US Tech (většinou Apple, Microsoft, Alphabet, Amazon a Facebook) celkem 9,1 miliard dolarů, a měla tak větší hodnotu než všechny evropské akcie dohromady.\nVaše data jsou tak cenná, protože jejich sběr nestojí firmy téměř nic a jejich prodej představuje nejlépe cílenou reklamu na světě. Všechny vaše digitální návyky slouží k tomu, aby firmy lépe předvídaly, kdy a za co utratíte své peníze. A vůbec nejvýhodnější je, když vám přidají „mikro dopaminové prvky“ do aplikací: vaše chování se změní tak, aby odpovídalo tomu, kdo nabídne nejvíc.\nZajistit, aby vaše údaje nebyly jednoduše předány uchazeči s nejvyšší nabídkou bez ohledu na váš souhlas nebo vědomí, je právě úkolem <a href=\"https://eur-lex.europa.eu/legal-content/EN/TXT/?uri=CELEX%3A32016R0679\">komisí jako IDPC</a>.  Evropská unie v celosvětovém měřítku pokročila a zavedla jedny z nejvyšších standardů ochrany osobních údajů v „Obecném nařízení o ochraně údajů“. A k evropským komisím pro ochranu údajů se od té doby dostaly už tisíce stížností na porušení jejích pravidel. Ty nejdůležitější (nepřekvapivě proti Facebooku či Googlu) se přitom řeší v Dublinu.\nNedodržené pravidlo je pravidlo, které neexistuje. A tak celoroční odklady stížností, pokut a porušení poskytují globálním společnostem jistotu, že dokud se jejich porušení přeshraničního předávání údajů nebo jiné prohřešky související s GDPR budou řešit v milovaném Irsku, je až absurdně bezpečné většinu pravidel a řízení dál ignorovat a ve svých praktikách směle pokračovat.\nObviňovat samotnou IDPC by nebylo tak úplně spravedlivé. Úřad požadoval výrazné navýšení svých zdrojů a rozpočtu, irská vláda mu však nevyhověla. Některé větší orgány pro ochranu údajů (jako německá komise) nabídly ve „velkých případech“ proti obřím korporacím svoji pomoc, jejich nabídka se však dosud nedočkala přijetí.\nHromadný přenos uživatelských údajů z Evropské unie do USA byl nedávno úspěšně napaden u nejvyššího evropského soudu. Rozsudek <a href=\"https://curia.europa.eu/jcms/upload/docs/application/pdf/2020-07/cp200091en.pdf\">Schrems II</a>,  který ukázal, že neexistence odvolacího mechanismu pro evropské jednotlivce v USA porušuje evropské právo. To přimělo americké giganty, aby se přetahovali o jiné prostředky, jak dál vydělávat miliardy díky datům evropských subjektů, a přitom je ponechat bez možnosti nápravy či odvolacího mechanismu.\nTento případ ukazuje, že rychlá a účinná rozhodnutí o stížnostech na americké technologické giganty jsou nyní důležitější, než kdy dříve. Neexistuje jednoduché jednorázové řešení, ale potřebujeme dobře financovanou Evropskou komisi pro ochranu údajů, která soustředí veškeré odborné znalosti členských států a bude dohlížet na případy týkající se evropských přenosů dat do jurisdikcí, jako je Čína nebo USA. A bude jednat rychle a nezávisle. Nemůžeme si dovolit dál čekat na Dublin.</p>\n              "
  },
  {
    "id": 83,
    "link": "/internet-jako-tolkienovske-bojiste-aneb-jakou-cenu-zaplatila-finska/",
    "img": "/tmp/images/troll_farms.width-800_xnWFTbi.png",
    "date": "21. 10. 2020",
    "title": "Internet jako tolkienovské bojiště aneb Jakou cenu zaplatila finská novinářka, která odhalila první trollí farmu?",
    "perex": "Každý den je virtuální svět okolo nás dějištěm střetů jako vystřižených z Tolkienova Pána prstenů. Zlotřilí trollové se podlými útoky snaží oslabit, rozeštvat a porazit lidstvo, hrdinní elfové se jim v tom snaží zabránit. Jelikož to však není pohádka, ale naše realita, bude o trollech a obraně proti nim dnešní článek. Proč žijí na farmách? Jak se zachovat, když na některého natrefíte? A kdo jsou elfové?",
    "content": "\n                <p>Představte si, že jste zcela ztratili soukromí. Denně vám chodí desítky nenávistných zpráv a e-mailů. Jakýkoliv příspěvek na sociálních sítích je okamžitě zahlcený vulgárními vzkazy a osobními útoky. Je jedno, jak často si měníte telefonní číslo, mobil vám stále zvoní. Volající vám hrozí násilím, někdy i smrtí. Dezinformační média proti vám rozjedou štvavou kampaň, ve které o vás šíří pomluvy a směšná obvinění. </p>\n<p>Vaše soukromé informace, jako je adresa, kontaktní údaje či zdravotní záznamy, se dostanou na veřejnost. Někdo najme herečku či herce, který se vydává za vás, natočí s nimi videa a ty pak šíří po internetu. A pak, když máte pocit, že jste si zvykli, a že nic horšího už se stát nemůže, vám začnou chodit falešné zprávy od rodiče, který zemřel, když jste byli dítě.</p>\n<p>Takové je dnes rozpětí internetového trollingu v jeho nejextrémnější podobě. <a href=\"https://www.thetimes.co.uk/article/jessikka-aro-the-journalist-who-took-on-russian-trolls-fv0z5zgsg\">Na vlastní kůži</a> ji zažila Jessica Aro, finská novinářka, která poprvé odhalila takzvané trollí farmy. Desítky trollů spojily své síly s cílem zničit jí život, a bohužel se jim to do vysoké míry podařilo. </p>\n<p>V českém prostředí se naštěstí (zatím) setkáváme s méně nebezpečnou podobou trollingu. Ani ten ovšem není radno podceňovat. Kdo je to internetový troll a jak získal své jméno? Proč bydlí na farmě a kde bylo první takové „sídlo“ poprvé objeveno? A co je možná nejdůležitější, jak se zachovat, když potkáte trolla?</p>\n<p>Požírači vašeho času i životní energie\nTrolly známe jako pohádkové bytosti žijící pod mostem. Jde o ošklivá, nespolečenská, nedůvtipná stvoření, která otravují život poutníkům, snažícím se most přejít. Jsou to stvoření chaosu, která se vyžívají ve frustraci a vzteku svého okolí. Možná už vidíte jistou podobu s něčím, s čímž jste se sami setkali v internetových diskusích.</p>\n<p>Internetoví trollové samozřejmě nevyvolávají rozhořčení tím, že by někoho nepustili přes most nebo mu ukousli nohu. Mají sofistikovanější metody. Jednotlivci či koordinované skupiny přidávají do internetové diskuse komentáře, fotky, videa, GIFy či jiné formy online obsahu v takové míře, že dojde ke kompletnímu zahlcení celého vlákna. Jejich příspěvky navíc zpravidla míjejí téma diskuse, jsou vulgární a urážlivé a nejčastěji všechno dohromady. </p>\n<p>Úspěšný troll takto zaplevelí diskusní vlákno, které přichází o schopnost sdělovat informace, čímž vlastně ztrácí svůj veškerý smysl. Vedlejším trollovým záměrem je pak znechutit ostatní uživatele a odradit je od další diskuse. Největší radost mají trollové z toho, když někoho urazí a rozčílí natolik, že zabředne do zbytečné a nesmyslné debaty přímo s trolly. Trollové moc rádi plýtvají časem jiných lidí. Takové aktivitě se potom říká „trolling.”</p>\n<p>Ještě v jednom ohledu se internetoví trollové lišé od svých pohádkových kolegů. Své výpady nepodnikají zpod mostu, nýbrž z tzv. trollích farem. </p>\n<p><strong>Zaměstnanci na směnu</strong>\nPrvní hnízdo objevila právě Jessica Aro v roce 2014, byla jím trollí farma v Petrohradě. A zaplatila za to vysokou cenu. Podařilo se jí ovšem dokázat, že trollové nejsou jen náhodní, znudění a záštipní uživatelé internetu, ale že existují sítě velmi dobře organizovaných „zaměstnanců”, kteří se sdružují právě do trolích farem a tam koordinují své úsilí, aby jeho dopady byly co nejefektivnější. A že jejich zaměstnavatelem je –⁠ alespoň v tomto případě –⁠ ruská vláda.</p>\n<p>Profesionální trollové jsou nadprůměrně placení <a href=\"https://www.nytimes.com/2018/02/18/world/europe/russia-troll-factory.html\">(na Rusko snovými téměř 30 tisíci korunami týdně)</a> za to, aby během své pracovní doby šířili nenávist, propagandu a dezinformace. Trollích farem je celá řada, většinou se skrývají za maskovacími jmény jako „PR agentura” nebo „centrum pro výzkum internetu.” Ta v Petrohradě je největší známá a na <a href=\"https://www.nato.int/nato_static_fl2014/assets/pdf/2020/5/pdf/2005-deepportal2-troll-factories.pdf\">plný úvazek zaměstnávala 300 trollů</a>.</p>\n<p>Klíčovým nástrojem internetového trolla je anonymita. Zaměstnanci trolích farem mají za úkol vytvořit si několik falešných profilů a řídit je tak šikovně, aby působily co nejvíce realisticky. V koordinaci s dalšími profily, ať už svými či svých kolegů, pak vyráží do boje do internetových diskusí. Lidé v trolích farmách se za falešnými profily střídají na směny tak, aby zajistili, že obsah vzniká každý den po celý den. </p>\n<p>Dobrou zprávou je, že aktivita skutečných profesionálních trollích farem na českém internetu je minimální. A druhou dobrou zprávou je, že v boji proti trollům nejsme sami.</p>\n<p><strong>Elfové na obzoru</strong>\nHordy ošklivých trollů bijících se s neohroženými elfy o budoucnosti lidstva, to není úryvek z fantasy románu, ale už nějaký čas každodenní realita virtuálního prostoru. Se vznikem trollů se zformovaly také anonymní skupiny dobrovolníků, kteří věnují svůj volný čas ověřování faktů, sepisování článků či monitorování skupin na sociálních sítích - takhle se dnes na internetu bojuje proti lži a trollům. Právě od nich si nakonec odvodili i jméno: <a href=\"http://4liberty.eu/explaining-czech-elves/\">elfové</a>.</p>\n<p>Elfové byli založeni v roce 2015 v Litvě, hnutí se postupně rozšířilo do celého Pobaltí. V roce 2018 vznikli také čeští elfové a o rok později i slovenští. Čeští se zaměřují hlavně na monitoring českých sociálních sítí a řetězových e-mailů. Každý měsíc vydávají hlášení o tom nejdůležitějším, co trollové a další šiřitelé nepravd podnikli a jaké dezinformace nejvíce rezonují. Jejich reporty <a href=\"https://cesti-elfove.cz/\">určitě stojí za přečtení či za odebírání</a>.</p>\n<p>Hrr na trolla!\nPokud zrovna narazíte na trolla a žádný elf není v dohledu, jak byste se měli zachovat? Trollové moc rádi plýtvají časem jiných lidí a žijí z jejich vzteku, znechucení a otrávenosti. </p>\n<p>Nejjednodušší způsob, jak si poradit s trollem, je prostě mu ani jedno z toho neumožnit. Nevěnovat mu pozornost. Za žádných okolností se s ním nepouštět do diskuse. Reagovat pouze na slušné a konstruktivní příspěvky jiných diskutujících. V ideálním případě se otočit na patě a z vlákna odejít. </p>\n<p>Internetové diskuse, ať už s trolly či bez nich, umějí být mimořádně toxickým místem. Člověk se musí stát takovým zvířecím hybridem s lví odvahou, hroší kůží a kachním žaludkem, aby tam dovedl trávit čas a udržel si přitom nějakou psychohygienu. </p>\n<p>Na začátku tisíciletí se říkalo, že internet je úžasný vynález, který nás jako společnost spojí. Teď spíše slyšíte názor, že internet je jedna velká jedovatá skládka. Ani jedno z toho není tak úplně pravda. Protože internet jsou v první řadě lidé. A je jenom na nás a na našem chování, jak bude vypadat v budoucnosti. </p>\n<p>Zkusila jsem si pro sebe zformulovat několik základních pravidel, která by mohla pomoci toto jedovaté prostředí alespoň trochu uzdravit. Třeba vás taky inspirují:</p>\n<p>1) Buďte chytří skeptikové. Myslete sami za sebe. Přistupujte kriticky ke všemu, co čtete. Hledejte fakta a důkazy podporující dané tvrzení a požadujte to po druhých, než se s nimi pustíte do křížku. Smysluplná debata může vyrůst, jen jsou-li na stole fakta.</p>\n<p>2) Svoboda projevu není záminkou k lhaní. Z etického hlediska by měla končit přibližně tam, kde začíná svoboda někoho jiného. Podle českých zákonů končí tam, kde začíná šíření poplašné zprávy, úmyslné šíření pomluvy za účelem poškození druhého člověka, výzva k násilí či „hate speech”. Rozeznávejme je a neztrácejme s nimi čas.</p>\n<p>3) Vraťme slušnost do internetových diskusí. Možná je to v dnešní době menší klišé, než vám může znít.</p>\n              "
  },
  {
    "id": 84,
    "link": "/dezinformacni-koktejl/",
    "img": "/tmp/images/operation-infektion.width-800_StM17Fe.jpg",
    "date": "9. 10. 2020",
    "title": "Dezinformační koktejl",
    "perex": "Kde a jak dezinformace vznikly a jak je rozpoznat už jsme si řekli. Kdo a jak vám ale míchá dokonalý dezinformační koktejl? Čtěte v dnešním článku!",
    "content": "\n                <p>Ladislav Bitmann, bývalý agent KGB působící v Československu a později odborník na dezinformace, ve své knize popsal, že efektivní dezinformační kampaně jsou obvykle postaveny kolem pravdivého či věrohodného jádra, využívající stávající předsudky, rozdílů  a rozporů ve společnosti, za účelem šíření obsahu a prosazování svého cíle. Opatření byla navržena tak, aby podkopávala politické, vojenské nebo ekonomické síly, prohlubovala rozpory, diskreditovala určité názory či politiky nebo zástupce na domácím i mezinárodním poli a ovlivňovala politická rozhodnutí. Aby tyto komplexní cíle mohly být dosaženy, musela se vytvořit dlouhodobá strategie. Jedna dezinformace nezmění názor mnoha lidí - ale dlouhodobý koktejl hoaxů, konspiračních teorií a propagandy dokáže přinést výsledky v celé společnosti.</p>\n<h1>Jak se tvoří?</h1>\n<p>Obvykle je dezinformace prvně vytvořena ve formě článku, který vypadá jako tradiční novinařina založená na faktech. Tyto články jsou zveřejněny na platformách, které jsou vlastněny zainteresovanými stranami (např. Sputnik, Aeronet). Obsah článků se poté rozšíří různými způsoby do infrastruktury sociálních médií.</p>\n<p><img alt=\"RussianDisinfo.png-large.png\" src=\"/tmp/images/RussianDisinfo.width-800_QPUCVAf.png\"> \nZdroj grafiky: https://wacinlandsocal.org/event-3136676 </p>\n<p>Dezinformační kampaň často není o pravdivosti či nepravdivosti informací, ale o tom, jak tyto části do sebe zapadají, aby sloužily danému účelu. Účinná kampaň musí být založena na racionálním jádru věrohodných, ověřitelných informací nebo společném porozumění, které lze obalit kýženou polopravdou či lží. Původními terči byli novináři, kteří přes anonymní tipy uváděli „senzační“ informace v tisku a díky jejich zajímavosti a neuvěřitelnosti se články snadno šířily. V dnešní době není nutně zapotřebí novinářů a tiskovin. Díky algoritmům sociálních sítí, postaveným na oblíbenosti (prodejnosti) a tzv. klikatelnosti, se novodobé senzační dezinformace šíří snadno a rychle. Účelem je maximalizovat zapojení uživatelů se stránkou, což vede u webů k vyšším příjmům z prodeje - a v případě sociálních platforem prodeje z reklamy. Obrovský dosah kupříkladu Facebooku a jeho algoritmus, který je navržen tak, aby podporoval interakci s emocionálním obsahem, otevírá dveře pro široké zneužití. Reálné dopady digitální negramotnosti v kombinaci se zneužitím sociálních sítí můžeme vidět v Myanmaru. Roli, kterou Facebook v genocidě měl, <a href=\"https://www.nytimes.com/2018/10/15/technology/myanmar-facebook-genocide.html\">nemůže sám odepřít</a>.</p>\n<h1>Dezinformační LEGO</h1>\n<ol>\n<li>\n<p>Za každou dezinformační kampaní je tvz. provokatér, který staví strategické cíle a organizuje provedení. Může se jednat například o stát, teroristickou organizaci, či jinak financovanou skupinu za tímto účelem.</p>\n</li>\n<li>\n<p>Provokatér potřebuje agenturu, marketingové či konzultační společnosti, které se zabývají celosvětovými operacemi. A není jich málo. Například kanadská společnost <a href=\"https://publications.parliament.uk/pa/cm201719/cmselect/cmcumeds/1791/179107.htm\">AggregateIQ</a> , propojená se SCL a Cambridge Analytica, se pokusila ovlivnit hlasování o Brexitu, tuniská společnost UReputation se snažila ovlivnit <a href=\"https://www.atlanticcouncil.org/in-depth-research-reports/operation-carthage-how-a-tunisian-company-conducted-influence-operations-in-african-presidential-elections/\">volby v Africe</a>. Izraelský Archimedes se zase zaměřil na nigerijské volby 2019 . Obvykle se k informacím, jak jsou tyto společnosti propojeny, nedostaneme. Určit provázání mezi společnostmi, vládami, politickými stranami, či jednotlivci je skoro nemožné. Pouze na základě několika whistleblowerů, jako je <a href=\"https://www.theguardian.com/uk-news/2018/mar/24/brexit-whistleblower-shahmir-sanni-interview-vote-leave-cambridge-analytica\">Shashmir Sanni</a>, který jako stážista pracoval na odnoži pro-Brexit kampaně a <a href=\"https://www.theguardian.com/uk-news/2018/apr/07/christopher-wylie-why-i-broke-the-facebook-data-story-and-what-should-happen-now\">Christopher Wylie</a>, původce skandálu o Cambridge Analytica.  Důležitým ruským aktérem je Ruská vojenská agentura (GRU), která vypouští strategická data a vytváří destabilizační kybernetické útoky. Relativní novinkou je společnost <a href=\"https://www.wired.com/story/russia-secondary-infektion-disinformation/\">Secondary Infektion</a>, která primárně operuje na regionálních fórech a blozích v Rusku.</p>\n</li>\n<li>\n<p>Dále jsou využity platformy, přes které se dezinformační kampaně šíří dál. Facebook, Twitter, blogy, e-maily, zpravodajské weby či fóra. Většina organizací používá kombinaci platforem sociálních médií a zpravodajských webů. Výhodou sociálních sítí je jejich rozšířenost, počet uživatelů a cena (typicky zdarma, nevyužívá-li se reklama).</p>\n</li>\n<li>\n<p>Zacílení je klíč k úspěchu! Micro-targeting, tedy cílení na určité skupiny lidí či segmenty společnosti, je oblíbeným nástrojem volebních kampaní. Obzvláště v Americe, kde strojové algoritmy propojily data voličů s volebními obvody a předpovídaly pak, na které voliče jak zacílit. Výhodou tohoto způsobu je velice osobní zaměření politických reklam na jednotlivce. O něco později byl tento způsob dotažen do nebezpečné dokonalosti společností SLC. SLC/Cambridge Analytica z Facebooku nelegálně získala obrovské množství detailních dat, které si zkombinovala s vlastními psychografickými profily pro každého voliče v USA. Tyto informace následně využila ve studijních skupinách, kde se experimentovalo s vytvářením paranoii a fanatismu za použití určitých osobních rysů a informací. To otevřelo Pandořinu skřínku v online manipulaci s myslí lidí.</p>\n</li>\n</ol>\n<p>Pokud vám dnešní článek přišel poměrně teoretický, nezoufejte. Jde o nezbytný úvod pro články budoucí - kde bych vám chtěla tuto teorii ukázat na příkladech Brexitu, amerických voleb 2016 i dalších, které se možná týkali i vás!</p>\n              "
  },
  {
    "id": 85,
    "link": "/pravda-boli-o-svudnosti-dezinformaci/",
    "img": "/tmp/images/why_post2.width-800.png",
    "date": "5. 10. 2020",
    "title": "Pravda bolí: O svůdnosti dezinformací",
    "perex": "Dezinformace působí jako virus, postupně a metodicky napadají zdravou společnost. Právě dnes je takové srovnání aktuálnější, než kdy dříve. Nejde o virus biologický, ale politický. A je docela možné, že už jsme všichni byli nakaženi. Jaké jsou symptomy? Nevíte, komu a čemu věřit. Cítíte vyčerpání a zahlcení každodenním přísunem informací. Začínáte pociťovat lhostejnost k dění ve vaší zemi a okolí.\nJak je možné, že se snůška za vlasy přitažených a často zcela bizarních příběhů stala jednou z největších výzev pro tuto planetu?",
    "content": "\n                <p><strong>Závratná rychlost</strong></p>\n<p>Dezinformace, propaganda a různé další nástroje sloužící k manipulaci veřejného mínění jsou staré jako lidstvo samo. O nejstarších dezinformacích si ostatně můžete přečíst v mém předchozím <a href=\"https://gregorova.eu/historie-dezinformaci-jak-se-vyvijely-nastroje-politickeho-boje-a/\">článku</a>. Za první dezinformaci globálního významu ráda označuji článek z roku 1983, který obvinil americkou vládu z toho, že uměle vytvořila zhoubný virus AIDS, aby vyvraždila homosexuální a afroamerickou část populace. Článek vyšel v jednom nenápadném deníku v indickém Novém Dillí. Už o čtyři roky později ovšem dezinformace obletěla celý svět, zabývaly se jí i hlavní americké zpravodajské kanály a zaznamenaly ji tak desítky milionů lidí. Mnozí jí věří dodnes.</p>\n<p>Než se v 80. letech semínko lži uchytilo a než tato lež obletěla celý svět a infikovala seriózní debatu, trvalo to čtyři roky. Dnes se stejný proces vměstná spíš do čtyř minut. Moderní technologie umožňují šířit zprávy rychlostí a měrou, která předčila i ty nejdivočejší představy. Kromě vítaných pozitiv tohoto globálního propojení se tak sociální sítě staly také hybatelem dezinformačního byznysu.</p>\n<p>Možná si říkáte, proč by mě to mělo zajímat, dezinformačním stránkám a skupinám se vyhýbám, a když náhodou na nějakou natrefím, umím zpracovat informace kriticky. Ve skutečnosti mají dezinformace přímý či nepřímý dopad na každého z nás. S čím se to vlastně potýkáme?</p>\n<p><strong>Rozděl a panuj</strong></p>\n<p>Prvořadým cílem dezinformačních a propagandistických kampaní není přesvědčit vás o konkrétní pravdě. Jejich smyslem je nastolit informační chaos, přehltit veřejnou debatu přemírou informací a podlomit v lidech víru v pravdu a fakta. Dezinformační kampaň vyhrocuje názorové rozdělení společnosti, vykopává mezi lidmi nepřeklenutelné příkopy. Nejvíce dezinformací se ostatně týká témat, která už společnost nějakým způsobem rozkližují, jelikož tam cítí největší šanci.</p>\n<p>Radikálně rozdělená společnost je zranitelná vůči vnějšímu ohrožení. Lidé, kteří přestávají důvěřovat informacím kolem sebe, zpochybňují i základní principy a hodnoty, na kterých naše společnosti typicky stojí - vládu práva, úctu k ostatním, demokratické principy. Nebudou uznávat vládu, protože volební výsledky byly ovlivněny elitami v pozadí. Odmítnou nosit roušky, protože je to nástroj kontroly státu. Okupace jiného státu je v správná, protože místní lidé si to sami přáli. Něco z toho možná není pravda - ale mohla by být.</p>\n<p>Jak přesně sami dezinformace živíme? Proč smyšlené a nebezpečné příběhy úspěšně plní náš informační prostor? V čem spočívá jejich osudová přitažlivost?</p>\n<p><strong>Kdo může za můj pos*raný život</strong></p>\n<p>Prvotní úspěch dezinformací zajišťuje jejich senzačnost. Stejně jako bulvár bude vždy v míře popularity a prodejnosti porážet seriózní žurnalistiku, tak dezinformace budou svou přitažlivostí vždy o krok napřed před zprávami ověřenými.</p>\n<p>Seriózní novinařina promlouvá k našemu rozumu, dezinformace oslovuje to nízké, instinktivní, emocionální v nás. Živí naši pudovou touhu po tajemnu, násilí, sexu či skandálu. Poskytují jednoduché odpovědi na složité otázky a probouzejí tak v nás slast ze zdánlivého “pochopení”.</p>\n<p>Je také důležitou taktikou dezinformací, že se podbízí již předpřipraveným postojům svých čtenářům, nabízí jim přesně ten pohled a výklad světa, jaký je pro ně příjemné slyšet, přestože neodpovídá realitě - takovému výkladu člověk leckdy “nadržuje”. Když je pro něj realita nepříjemná, jinými slovy když “pravda bolí”, z člověka, se kterým nesouhlasím, je najednou zkorumpovaný reptilián, za můj “pos*aný život” může spiknutí sionistických elit.</p>\n<p>Jak se míchá účinný dezinformační koktejl, z jakých principů čerpá a co musí zkousnout ten, kdo ho vypouští? Jinými slovy, kdo jsou vlastně ti, kdo dezinformační kampaně sestavují? Tomu se budu věnovat ve svém příštím textu.</p>\n              "
  },
  {
    "id": 86,
    "link": "/dezinformace-hoaxy-propaganda-zpatky-k-zakladum/",
    "img": "/tmp/images/post_2_dfsQ4bz.width-800_i3id9Ih.jpg",
    "date": "29. 9. 2020",
    "title": "Dezinformace, hoaxy, propaganda: zpátky k základům",
    "perex": "Spousta pojmů, spousta nejednotných definicí, zmatečná pojmenování a unikající podstata – v takovém stavu se víceméně nachází naše chápání dezinformací. Dezinformace, mylné informace (z anglického misinformation), tzv. fake news, hoaxy, propaganda…Podle všeho se staly významnou součástí našich životů – víme ale, jak se mezi sebou liší? A neuniká nám náhodou podstata problému?",
    "content": "\n                <p><strong>Dezinformace, nebo fake news?</strong>\nČasto se v médiích a na sociálních sítích setkáváme s pojmem „fake news“ (falešné zprávy) –a většinou ho bohužel chápeme úplně špatně. Například máme tendenci ho zaměňovat s&nbsp;pojmem „dezinformace“…</p>\n<p>Jak už jsem psala <a href=\"https://gregorova.eu/dezinformace-vsude-kolem-nas-dokazeme-je-identifikovat/\">dříve</a>, dezinformací se označuje klamavá, lživá, falešná informace, jejímž cílem je změnit, zmanipulovat názor jedince, skupiny nebo širší veřejnosti. Osobně preferuji označovat konkrétní lživé informace za hoaxy a pojem dezinformace používat v širším kontextu – jako organizovanou snahu oklamat jedince či skupiny, aby uvěřily něčemu, co není pravda.</p>\n<p>Dezinformačních technik a nástrojů existuje řada. Fake news, neboli falešné zprávy, jsou produktem tzv. žluté žurnalistiky, což je souhrnné označení pro bulvár a neetické novinářské praktiky (v tomto případě publikování nepravdivých informací). Fake news jsou žurnalistické články obsahující lživé a zavádějící informace, které jsou často publikovány na dezinformačních webech a portálech.</p>\n<p>Síla fake news je proměnlivá. Ačkoliv se na počátku článek nachází na méně známém, často zavádějícím webovém portále, je snadné jej masově rozšířit. Zpočátku tyto zprávy bývají šířeny pomocí tzv. botů (počítačových programů, které vykonávají opakující se činnost, například opakovaně sdílí a šíří danou zprávu), čímž se dostanou do širšího povědomí mezi vybrané skupiny osob. Pracujeme tu s čísly jako je 2,2 miliardy uživatelů Facebooku či 360 milionů profilů na Twitteru. Když je bot dobře nastavený a zpráva je psána ve světovém jazyce, šíří se efektivně rychlostí světla. Může se pak snadno stát, že tuto „šokující“ zprávu sdílí či komentuje veřejně slavná osobnost, převezmou ji jinak věrohodná média – a zpráva si začne žít vlastním životem.</p>\n<p>Lidstvo bojuje s&nbsp;falešnými zprávami odpradávna. Manipulativním kampaním musel čelit už britský král Jiří II., kdy se tiskaři novin rozhodli ve snaze oslabit jeho postavení vydat zprávu o jeho podlomeném zdraví. Mezi nejznámější kauzu z poslední doby patří například série článků o špatném zdravotním stavu Hillary Clinton během její kandidatury na prezidentku USA. Další historické příklady, které ukazují, že nejde o nový fenomén, najdete <a href=\"https://www.thesocialhistorian.com/fake-news/\">zde</a>.&nbsp;</p>\n<p><strong>Propaganda ruku v ruce s dezinformacemi</strong></p>\n<p>Propagandu lze chápat jako cílené šíření jednostranných názorů a informací za účelem změny postoje nebo názoru skupiny, širší veřejnosti či mas. Propaganda se velmi často váže k dynamickému období změn ve společnosti, kdy politici či zájmové skupiny potřebují bezprostředně „tlačit“ své zájmy. Netřeba příliš rozebírat nacistickou či socialistickou propagandu, můžeme se ale vydat i do demokratické historie, například do USA, které během války používaly podobné nástroje k&nbsp;utužení morálky ve společnosti a zjednodušení náboru vojáků – určitě si vybavíte typický letáček se strýčkem Samem, který „chce právě vás do US army“. Tak či onak, cílem propagandy není „informovat“, ale emočně zasáhnout cílovou skupinu a tím změnit náladu ve společnosti.&nbsp;</p>\n<p>Propagandu můžeme rozdělit na tři typy, dle stupně agresivity a důvěryhodnosti. Nejméně problematická je tzv. bílá propaganda, kdy je cíl jasně stanoven a zdroje informací i financí užitých pro propagandu jsou transparentní. Jako příklad lze uvést třeba spolky propagující veganskou stravu. Opakem je tzv. černá propaganda, jež staví na lživých a mylných informacích, které používá k manipulaci zacílené skupiny. Šedá propaganda se pak nachází někde na jejich pomezí.&nbsp;</p>\n<p>Propaganda a dezinformace se mají velmi rády. Zejména černá propaganda na dezinformacích vysloveně staví. A díky rozvoji moderních technologií a užití a dezinformačních nástrojů (boty, fake news a další) může být působení propagandy mnohem silnější než dříve.&nbsp;&nbsp;</p>\n<p><strong>Dezinformace vs mylná (špatná) informace</strong>&nbsp;</p>\n<p>Pojem misinformation (mylná informace) bývá mylně chápán, nejčastěji jako dezinformace. Dezinformace i mylná informace jsou lživé, chybné, a špatné, je však mezi nimi jeden zásadní rozdíl.&nbsp; Zatímco dezinformace je šířena cíleně za škodlivým účelem, k šíření mylné informace dochází omylem a bez zlého záměru. Známým příkladem je fotomontáž zobrazující delfíny v Benátkách během první vlny koronakrize.\n<img alt=\"a.jpg\" src=\"/tmp/images/a.width-800_CgWgk93.jpg\"><br>\n</p>\n<p>Problém nastává ve chvíli, kdy se toto na první pohled nevinné šíření mylné informace rozhodne někdo zneužít. Ve chvíli, kdy se taková informace již rozšířila mezi veřejností, lze ji s pomocí dezinformačních technik už jen napřít potřebným směrem či výkladem – a z mylné informace se rázem stává dezinformace.</p>\n<p>První krok v&nbsp;boji s dezinformacemi musí být jejich správné rozeznání. Nejen vojáci dobře vědí, jak je důležité znát nepřítele a způsob, jakým přemýšlí.</p>\n<p>Důkladné ověřování informací je nezbytnost, tím to však nekončí. Cílem mým i mého týmu je proto postupně vám přiblížit nejčastěji užívané techniky a nástroje. Společně v&nbsp;nadcházejících týdnech nahlédneme pod pomyslnou dezinformační pokličku.</p>\n              "
  },
  {
    "id": 87,
    "link": "/historie-dezinformaci-jak-se-vyvijely-nastroje-politickeho-boje-a/",
    "img": "/tmp/images/historie-dezinformace.width-800_PknoLKd.png",
    "date": "24. 9. 2020",
    "title": "Historie dezinformací: jak se vyvíjely nástroje politického boje a úskoků",
    "perex": "Lhaní a manipulace fakty pro osobní prospěch nebo politické výhody je klíčovou součástí lidské historie přinejmenším od časů antiky. To, že tyto taktiky využívala společnost i dříve, sice nemůžeme dokázat, ale lze s jistotou předpokládat, že pomocí dezinformací a pomluv si lidé zajišťovali podporu a škodili svým protivníkům už od úsvitu dějin.",
    "content": "\n                <p>Když se pak lidstvo začalo sdružovat ve složitějších a početnějších společenstvích a vyvíjet nové nástroje pro sdílení informací, nabraly manipulace a pokusy o ovlivnění zájmu veřejnosti na významu. Nejednou třeba i změnily výsledek vojenského střetu nebo směřování historie jako takové. </p>\n<p>Jeden z prvních důvěryhodných záznamů o využití dezinformací pochází z antického Říma, z doby pár let před začátkem občanské války mezi Octavianem a Markem Antoniem. Kolem roku 44 př. n. l. již proti sobě tito dva vedli válku informační ve snaze získat podporu senátorů i obyvatel. Octavianus využil Antoniova vztahu s královnou Egypta Kleopatrou a obvinil ho, že se poddává barbarské kultuře a zrazuje republiku. Na podporu svých tvrzení pak v senátu zveřejnil Antoniovu závěť, v níž Antonius odkazoval východořímská území Kleopatře a uváděl, že si přeje být pohřben v Egyptě. <a href=\"https://theconversation.com/the-fake-news-that-sealed-the-fate-of-antony-and-cleopatra-71287\">Někteří badatelé</a> jsou ale toho názoru, že závěť dost možná částečně či plně zfalšoval sám Octavianus, aby svého soupeře očernil a vyhrál v propagandistickém boji.</p>\n<p>Jiný příklad zase najdeme na bojištích římsko-parthských válek na území dnešní Sýrie. V přibližně podobné době, jako spolu soupeřili Octavianus a Antonius, využil římský generál Publius Ventidius Bassus podstrčených informací k tomu, aby lstí zvítězil v bitvě nad parthským generálem Pacorem. Římští špehové tehdy svému generálovi sdělili, že místní vládce, který měl být spojencem Říma, ve skutečnosti potají stranil s Parthy. Ventidius tak věděl, že zrádce bude vynášet informace z jeho porad, a na jedné z nich proto vyjádřil obavu, že Parthové přejdou řeku Eufrat v jižnějším bodě, než Římané původně předpokládali, a oni jim tak nebudou schopní vzdorovat. Jeho plán zafungoval – generál Pacorus přešel řeku na jihu a tím dal Ventidiovi dost času na to, aby zaujal obranné pozice v blízkém městě. Ventidius nakonec svou armádu dovedl k jasnému vítězství, zatímco Pacorus padl v bitvě. </p>\n<p>Dezinformace vždy hrály ve válkách zásadní roli. Čínský generál Sun-c’ ostatně ve svém traktátu Umění války kdysi napsal: „Válka je především důmyslná lest. Tak jsi-li schopný, předstírej neschopnost, tak jsi-li připraven, předstírej nepřipravenost, tak jsi-li nablízku, dělej žes daleko, tak jsi-li daleko, dělej žes nablízku.“\nNejvětší důsledky však v historii měla o hodně nedávnější dezinformační činnost. Ta totiž nebyla namířená na pár senátorů nebo jednoho generála, ale na obyčejné lidi. V roce 1902 se v Rusku objevila tajemná kniha jménem Protokoly sionských mudrců. Jednalo se o smyšlený text popisující, jak utajená skupina Židů plánuje ovládnout svět. </p>\n<p>Autoři opsali několik existujících textů, především politickou satiru Maurice Jolyho z roku 1864. Protokoly v následujících desetiletích vyvolaly a rozdmýchaly antisemitské vášně nejprve v Rusku a pak i ve zbytku světa. Kniha později stála u základů nespočtu konspiračních teorií, které jsou leckdy dodnes živy, a statisíce pravicových extrémistů a antisemitů stále věří v její pravost. Ve skutečnosti jde pravděpodobně o podvrh z pera ruské tajné služby. Ta židovské obyvatelstvo chtěla využít jako obětního beránka pro antimonarchistické revolucionáře, kteří ohrožovali stav věcí v Rusku. </p>\n<p>Internet a popularizace softwaru pak z padělání dokumentů učinily věc ještě běžnější a rozšířenější. Před několika dny projekt EUvsDisinfo <a href=\"https://euvsdisinfo.eu/showing-support-for-a-made-up-migrant-camp-the-case-of-a-forged-letter/\">identifikoval vykonstruovaný dokument</a>, který se vydával za zprávu eurokomisaře Schinase, slibující, že EU přesídlí migranty do Gruzie. Jednalo se o pečlivě vytvořený příklad dezinformace, která měla Gruzínce poštvat proti EU jen pár týdnů před tamními parlamentními volbami.</p>\n<p>V moderních světových konfliktech také najdeme celou řadu příkladů dezinformační činnosti. Významné technologické milníky v minulosti představovaly nové nástroje – lži a manipulace začalo být možné šířit prostřednictvím televize, telegrafu nebo rádia. Britský novinář Sefton Delmer byl v oboru psychologické války přímo mistrem. Jeho výborná znalost němčiny mu vysloužila místo v britském tajném Výkonném výboru pro politické vedení války (PWE), kde byl za druhé světové války pověřen vedením falešných rozhlasových stanic namířených na Němce. Cílem jedné z nich třeba bylo demoralizovat německé jednotky šířením dezinformací – Delmer například tvrdil, že manželky vojáků spí ze zahraničními pracovníky, kteří do Německa přišli. \nV jiném pořadu zase Delmer zosobnil figurku jménem „Der Chef“, smyšlenou německou postavičku, která kritizovala Hitlera a vysoko postavené nacistické pohlaváry, aby tak mezi níže postavenými členy strany vzbudila pochybnosti. Ke tvorbě nepravdivých, ale uvěřitelných příběhů pro své rozhlasové pořady Delmer využíval hovory ze zachycených dopisů, které si Němci posílali s občany neutrálních států. </p>\n<p>Společnou mají všechny případy dezinformace z historie, od falešných obav římského generála po německého rádiového podvodníka, jednu věc – jejich cílem je manipulovat nepřáteli či jen nevinnými přihlížejícími a tím získat výhodu oproti politickým oponentům či cizím mocnostem. </p>\n<p>Zásadně se však změnily možnosti, jak dezinformace šířit, a také přístup, který k nim mají běžní občané. Především pak tyto nástroje šíření lží a nepravd výrazně zjednodušily. Svět není bezpečný, a svět virtuální už vůbec ne. Propojenost nám přináší příležitosti, ale za každým kliknutím se skrývá manipulace.</p>\n<p>A můžete se vsadit, že autokrati a propagandisté minulosti by za současné komunikační technologie dali duši.</p>\n              "
  },
  {
    "id": 88,
    "link": "/dezinformace-vsude-kolem-nas-dokazeme-je-identifikovat/",
    "img": "/tmp/images/dezinformace_post.width-800.png",
    "date": "21. 9. 2020",
    "title": "Dezinformace všude kolem nás, dokážeme je identifikovat?",
    "perex": "Dezinformace. Téma, které v posledních týdnech a měsících rezonuje médii poměrně často, avšak každý z nás si pod tímto pojmem může představit něco zcela jiného.",
    "content": "\n                <p>Pokud se budeme držet definicí, tak <a href=\"https://en.unesco.org/fightfakenews\">UNESCO</a> dezinformace označuje jako “informace, které jsou nepravdivé a záměrně vytvořené, aby poškodily osobu, sociální skupinu, organizaci nebo zemi”. Jakožto členka nově vzniklého Zvláštního výboru pro zahraniční zásahy do všech demokratických procesů v Evropské unii, včetně dezinformací bych Vám ráda prostřednictvím více na sebe navazujících článků představila téma dezinformací, vysvětlila proč je důležité se jim bránit (a jak se jim lze bránit), a také přiblížila, čím se ve výboru aktuálně zabýváme a jaká témata řešíme. </p>\n<p>Ačkoliv je prvopočátek vzniku dezinformací spojován s příchodem studené války, respektive technik KGB, někteří autoři uvádí, že praktiky dezinformací byly využívány již ve třicátých letech v Německu, kdy se nacistická propaganda pokoušela měnit dynamiku veřejného mínění. Během studené války potom vznikala obrovská centra v Moskvě, zaměstnávající tisíce osob, kde se “vyráběly” dezinformace na míru aktuálnímu politickému dění. Šíření dezinformací však nebylo nikdy jednodušší než dnes, kdy s příchodem internetu a zkrácením doby přenosu informací na naprosté minimum se dezinformace mohou šířit jako lavina.</p>\n<p>Otázka však je - pokud se setkáme s dezinformací - poznáme, že se jedná o dezinformaci? Může to být problém, protože velmi často na tyto “informace” narážíme v médiích, či je slyšíme z úst našich příbuzných nebo dokonce politiků. Například <a href=\"https://twitter.com/realdonaldtrump\">twitterový účet</a> prezidenta Donalda Trumpa je, ne zcela neoprávněně, některými kritiky označován za nejsledovanější dezinformační kanál. Samotná společnost Twitter nyní přistoupila k razantnějším krokům a poprvé v historii <a href=\"https://www.washingtonpost.com/gdpr-consent/?next_url=https%3a%2f%2fwww.washingtonpost.com%2ftechnology%2f2020%2f05%2f26%2ftrump-twitter-label-fact-check%2f\">označila dva výroky</a> prezidenta za “zavádějící” a změnila svoji roli poskytovatele dané platformy na kritika a zodpovědnou entitu bojující proti dezinformacím.</p>\n<p>Jak tedy poznáme, že daná zpráva je dezinformace? A jaké jsou nejčastěji používané techniky?</p>\n<p>1) <strong>Vyprávění/narativ</strong> - velmi běžný způsob šíření dezinformací, dochází k vytvoření rozsáhlého příběhu/narativu, v jehož duchu je publikováno velké množství článků. Velmi často se celkový obraz dotváří prostřednictvím odborných názorů z řad „expertů“. Příkladem může být tvrzení: Evropská unie dostatečně nepomáhá v boji proti COVID-19 na rozdíl od Číny, která nám poslala ochranné pomůcky. Jak uvádí <a href=\"https://www.politico.eu/article/coronavirus-china-winning-propaganda-war/\">Politico</a>, Čína se snaží sebe vykreslovat jako zachránce, který posílá ochranné pomůcky do (nejen) Evropských zemí a tvrdí, že nic jako evropská solidarita neexistuje, přestože Evropská unie již během března začala alokovat první záchranné finanční balíčky pro členské státy. Více zajímavých informací o čínských praktikách a pokusech změnit narativ o koronaviru najdete v angličtině <a href=\"https://fsi.stanford.edu/news/covid-mask-diplomacy\">zde</a>. \n2) <strong>Vytváření kontextu</strong> - vytváří se kontext k již zajetému narativu. Takovým příkladem může být dlouhodobě zajetý narativ, kdy se ruská vláda snaží podkopat autoritu a fungování „západních institucí”, včetně zdravotního systému apod. Na počátku března byl do tohoto kontextu zařazen také koronavirus, a začaly se šířit zprávy, že zejména západní Evropa šíření viru nezvládá a „špatný” zdravotní systém kolabuje. V tomto kontextu můžeme také sledovat minimální informování o šíření koronaviru v Rusku, které díky nedostatečné zdravotní vyspělosti situaci pod kontrolou nemá, avšak selhání nepřiznává.\n3) <strong>Neprůkazné zprávy</strong> - informace uvedené v článku či reportáži nejsou ničím podloženy, jsou zcela vymyšlené. Velmi často se tyto nepodložené zprávy šíří na sociálních sítích, kde se nedá dohledat autor, případně zprávu šíří smyšlený profil. Jako příklad můžeme uvést <a href=\"https://www.businessinsider.com/most-viewed-fake-news-stories-shared-on-facebook-2019-2019-11?r=US&amp;IR=T#1-trumps-grandfather-was-a-pimp-and-tax-evader-his-father-a-member-of-the-kkk-10\">nejsdílenější facebookový status roku 2019</a>, který tvrdil, že „(...) dědeček Donalda Trumpa byl pasák a daňový podvodník, jeho otec byl členem Ku-Klux-Klanu“.\n4) <strong>Tvorba falešných webových stránek</strong> - velmi častým způsobem je vytvoření webového portálu, který má téměř identickou URL adresu jako populární médium. Jedním z nejznámějších příkladů bylo „dvojče“ webu americké zpravodajské stanice CBS NEWS, jehož webová adresa je <a href=\"https://www.cbsnews.com/\">https://www.cbsnews.com/</a> a falešná stránka měla před zneaktivněním odkaz http://cbsnews.com.co/ s doménou v Kolumbii. Pro zajímavost, Česká republika má v tomto ohledu ironický unikát - existuje stránka <a href=\"https://paralelnilisty.cz/\">ParalelniListy.cz</a>, která naopak paroduje bizarními zprávami skutečný portál šířící dezinformace, <a href=\"https://www.parlamentnilisty.cz/\">ParlamentniListy.cz</a>.</p>\n<p>Pakliže se setkáme s dezinformací, dokážeme ji identifikovat a rozpoznat? Nemusí tomu tak vždy být. Na vině jsou čím dál lépe propracovanější techniky, kdy se obsah na první pohled nemusí zdát závadný. V tu chvíli přichází na řadu metoda tzv. fact-check - neboli ověření faktů. </p>\n<p><strong>Ověřte si zdroj</strong> - je velký rozdíl, zda na danou zprávu narazíme v deníku s transparentní vlastnickou strukturou a financováním, tiskové zprávě Vlády či nám daná informace dojde e-mailem z neznámého účtu. Dezinformace se velmi často šíří anonymně, případně jsou sdíleny na sociálních sítích, kde nelze dohledat původního šiřitele nebo se jedná o nově založený či anonymní profil.\n<strong>Porovnejte zprávu s dalšími médii</strong> - ověřte si, zda i další média, kterým důvěřujete (a opět doporučujeme hledat ta, která se netají zdroji svého financování či vlastníky) o této zprávě také hovoří a zda se neliší klíčová fakta. \n<strong>Zeptejte se sami sebe - je to vůbec možné?</strong> - „Vědci našli lék na koronavirus, ale tají se to!“ Opravdu si myslíte, že by se taková informace tajila, ba dokonce utajila před veřejností? Zamyslete se racionálně nad danou zprávou a představte si, zda je popsaná skutečnost reálně možná.\n<strong>Nevěřte zprávě jen proto, že se vám zamlouvá</strong> - můžeme si ze srdce přát, aby ta zpráva o léku na rakovinu, který nám vláda tají, byla pravdivá. Nebo se cítit v bezpečí, protože si vytvoříme bublinu zpráv, které potvrzují naše názory. Ale svět nefunguje vždy tak, jak bychom si přáli. Nenechte se manipulovat lidmi, kteří vám to chtějí namluvit. Konfrontujte zprávy s důvěryhodnými zdroji.\n<strong>Důvěřuj, ale prověřuj</strong> - ačkoliv se informace jeví jako pravdivá (část dokonce může sedět s veřejně dostupnými fakty) a médium, které ji šíří, vypadá důvěryhodně, prověřte si ji. Nebojte se googlit. Přečtěte si články z různých zdrojů (ideálně ty, které nabízí fakta, ne názory) - a udělejte si vlastní názor. </p>\n<p>Výše uvedené techniky jsou samozřejmě jen kapkou v moři oproti různým metodám dezinformátorů. Neexistuje univerzální návod, jak dezinformace rozeznat. Důležité je však být obezřetný, zpochybňovat a ověřovat přijaté informace. Zní to možná na začátek jako hodně práce, ale nebojte se vytipovat si médium či novináře, kterým svou důvěru svěříte a přijímání zpráv se tak pro vás stane větší automatikou. Stačí si čas od času ověřit, že jsou vaše zdroje stále kvalitní. A samozřejmě podporujte ty, kteří si vaši důvěru získali - ať už sdílením, nebo finančně. To je to, co jejich kvalitu udrží a pomůže jim být o krok napřed před dezinformátory.</p>\n              "
  },
  {
    "id": 89,
    "link": "/technologie-s-dvojim-pouzitim/",
    "img": "/tmp/images/datov%C3%BD_zdroj_5.width-800_NT4gASE.png",
    "date": "21. 9. 2020",
    "title": "Technologie s dvojím použitím",
    "perex": "Svobodě se daří v zemích, ve kterých jsou vlády podřízeny základním lidských právům a silným demokratickým institucím. Demokratické státy jsou už ale třináctý rok po sobě v úpadku. Proč tomu tak je? Důvody jsou různé a je to složitý problém. Jednou z hlavních příčin jsou technologie, které mohou změnit demokracii s fungující opozicí, občanskou společností a základními právy a svobodami v noční můru autokracie.",
    "content": "\n                <p>V 21. století obrovským tempem roste digitální propojení celého světa. Prakticky každý v bohatém rozvinutém světě a většina lidí v rozvojovém světě nyní vlastní smartphony s přístupem k internetu. Na smartphonech jsme od okamžiku, co se probudíme, do okamžiku, kdy jdeme spát. Spojují nás s lidmi, které milujeme, a umožňují nám přístup k dříve nepředstavitelnému množství informací.</p>\n<p>Arabské jaro v roce 2010 nám názorně ukázalo, co by tyto technologie mohly znamenat pro diktátory. Masivní protesty lidí, kteří chtěli demokracii a svobodu, se podařilo uspořádat prostřednictvím <a href=\"https://www.mic.com/articles/10642/twitter-revolution-how-the-arab-spring-was-helped-by-social-media\">aplikací pro zasílání zpráv a sociálních médií</a>. Skrze ně je snadné koordinovat neuvěřitelně velké skupiny demonstrantů. Pokud jsou digitální technologie v dané zemi povoleny, můžou být darem z nebes pro generace mladých lidí, kteří se narodili ve zkorumpovaných autokraciích. Může to být jejich způsob, jak si na svých vládách vynutit vládní odpovědnost a postupně vybudovat demokracii.</p>\n<p>Proč tedy už déle než deset let prohráváme bitvu o demokracii? Nebezpečí neustálého všudypřítomného šmírování autokratů a rádoby autokratů po celém světě neskončilo. Naopak, naskočili na vlnu <a href=\"https://privacyinternational.org/press-release/1311/new-investigation-reveals-syrias-mass-surveillance-ambitions-and-shadowy-western\">technologii digitálního sledování</a> a používají ji pro své účely. <a href=\"https://rsf.org/en/news/spyware-exports-turkey-rsf-germany-denounces-german-company-finfisher\">Erdogan v Turecku</a> je jen jedním z mnoha příkladů. Turecko vězní více novinářů a zadržuje více politických vězňů v přepočtu na obyvatele než kterákoli jiná země na světě.</p>\n<p>Nástroje kybernetického dohledu, které pomohly Erdoganovi posílit jeho vládu a rozdrtit všechny potenciální soupeře a demonstrace, pocházejí z německého FinFisheru. Díky investigativní žurnalistice a poznatkům západních nevládních organizací, jako je <a href=\"https://citizenlab.ca/2015/10/mapping-finfishers-continuing-proliferation/\">CitizenLab</a>, je dnes FinFisher nechvalně známý po celém světě. Tato společnost prodává software, který jeho majiteli umožňuje zcela převzít chytré telefony každého, koho tímto softwarem infikuje, a dokonce je použít k nepřímé infekci dalších chytrých telefonů a počítačů. Když víte vše o svém protivníkovi, můžete ho v tichosti vyřadit z politického boje. Přesně to se dnes děje po celém světě.</p>\n<p>Jak je možné, že to je legální? Evropské společnosti, jako je FinFisher, mohou v Evropské unii působit legálně, protože prodávají svůj software státním složkám bojujícím proti organizovanému zločinu a terorismu. Německá spolková policie pravidelně používá produkty FinFishers se soudním dohledem a kontrolou, kterou nabízejí silné demokratické instituce Německa. Skutečný problém nastává, když je tato extrémně výkonná technologie prodána bezohledným autokratům. Takový vývoz mimo EU je teoreticky regulován <a href=\"https://www.wassenaar.org/control-lists/\">mezinárodními pravidly</a> a v Evropské unii <a href=\"https://eur-lex.europa.eu/legal-content/EN/TXT/?qid=1527179601283&amp;uri=CELEX:02009R0428-20171216\">nařízením o kontrole vývozu zboží s dvojím užitím</a>.</p>\n<p>U kybernetického dohledu to zatím v praxi nefunguje. V současnosti se v Evropském parlamentu pracuje na reformě <a href=\"https://eur-lex.europa.eu/legal-content/EN/TXT/?qid=1527179601283&amp;uri=CELEX:02009R0428-20171216\">tohoto nařízení</a>, aby se vývoz kybernetického dohledu do rukou diktátorů stal minulostí. V těchto jednáních s evropskými členskými státy jsem byla jmenována zpravodajkou pro Evropský parlament. Proces reforem pokračuje od roku 2016 a <a href=\"https://www.europarl.europa.eu/news/en/headlines/security/20180115STO91701/cyber-technology-preventing-human-rights-abuses\">Evropský parlament se zaměřuje</a> na účinné způsoby, jak zaručit lidská práva a zastavit neregulovaný vývoz kybernetického dohledu.</p>\n<p>Mým hlavním cílem je odstranit právní mezery, které umožňují nekontrolovaný vývoz sledovacích technologií. V současnosti autokratické režimy přechází k biometrickému typu sledování – už nemusíte mít na demonstraci svůj smartphone, aby vás vládní režim identifikoval. Rozpoznávání obličeje a další biometrické sledovací technologie jsou na vzestupu. Pokud debatujeme o zákazech jeho používání v našich demokraciích v rámci Evropské unie, nemůžeme dovolit našim společnostem prodávat tuto technologii diktátorům po celém světě.</p>\n<p>Demokracie prohrávají závod v digitálním zbrojení, protože autokrati nemají žádné morální ani právní zábrany. Protože si kupují evropské know-how v oblasti dohledu, jsou mnohem dále než evropské země, které se musí řídit regulacemi.  Nemůžeme dopustit, aby to pokračovalo. Evropská unie musí jít příkladem v nařízení o zboží dvojího užití a vést globální úsilí o jeho nešíření, aby zvrátila trend 13 let trvajícího demokratického úpadku. Bojuji za to jako člen Evropského parlamentu a jako demokrat.</p>\n              "
  },
  {
    "id": 90,
    "link": "/si-tin-pching-dostal-od-evropskych-lidru-voucher-na-jednodenni-amnezii/",
    "img": "/tmp/images/china_eu_meeting.width-800_FDBrsuw.jpg",
    "date": "16. 9. 2020",
    "title": "Si Ťin-pching dostal od evropských lídrů „voucher“ na jednodenní amnézii",
    "perex": "Včerejší setkání evropských lídrů s čínským premiérem Si Ťin-pchingem by se dalo z pohledu EU označit jako smutný příklad „lose-lose“ dohody.",
    "content": "\n                <p>Čína vedoucím evropským představitelům slíbila, že nebude padělat evropské zemědělské produkty, nebo že přestane vykrádat naše technologie, ba v budoucnu nám poskytne větší přístup na trh. Angela Merkel, Ursula von der Leyen a Charles Michel byli celí žhaví podepsat mezinárodní dohodu s režimem, který teprve před několika měsíci jiné mezinárodní dohody fatálně porušil, když de facto anektoval Hongkong a uvěznil jeho opozici. S režimem, který prokazatelně páchá genocidu a mučí miliony Ujgurů odhadem v pěti stovkách koncentračních táborů, a nebo provádí kulturní eradikaci milionů Tibeťanů a Mongolů.</p>\n<p>Naši lídři dali ve všech těchto závažných obviněních Si Ťin-pchingovi takový jednodenní „voucher“ na dočasnou kolektivní amnézii. Jako globální lídr v lidských právech jsme tentokrát nepožadovali nezávislou vyšetřovací komisi v Sin-ťiangu. Ani jsme jasně nestanovili konkrétní pokroky v dodržování lidských práv jako podmínku investiční dohody, která má Číně přinést miliardy eur. Dokonce jsme ani slovem nežádali svobodné, spravedlivé a nezávisle sledované volby v Hongkongu. Nic – jen peníze.</p>\n<p>Demokrat ale nesmí obchodovat s tyranem jako rovný s rovným. Při současných turbulencích nestačí jen obligátní „vyjádření vážných obav“. Tyrani respektují jen sílu – a tou je v našem případě hlasité trvání na humanistických ideálech. Je naší minimální povinností alespoň takto bránit nespočet politických obětí čínského režimu. Takový krokem by bylo budování a posilování hospodářské, diplomatické a vojenské spolupráce s našimi přáteli na Tchaj-wanu, v Japonsku či v Koreji.</p>\n<p>Evropské podniky a evropský kapitál nesmí dál hladce podporovat dystopický režim postavený na digitálním „dohlížení a trestání“. Nekritické setkání s jeho hlavním představitelem vysílá velmi špatný signál všem, kdo po celém světě trpí brutální a expanzivní politikou komunistické strany Číny.</p>\n<p>Jaký smysl zbyde Evropě, rezignuje-li na svoje zakládající hodnoty? Právě v takovém případě prohráváme všichni.</p>\n              "
  },
  {
    "id": 91,
    "link": "/vyhruzka-ciny-vuci-ceske-republice/",
    "img": "/tmp/images/obrazek_borrell_cina.width-800.png",
    "date": "1. 9. 2020",
    "title": "Výhrůžka Číny vůči České republice",
    "perex": "Vážený pane Borrelle,",
    "content": "\n                <p>Nedávná návštěva 90 českých politiků a zástupců obchodních, kulturních i vědeckých institucí na Tchaj-wanu byla Čínou označena za „opovrženíhodný čin“. Nám jako občanům České republiky je skrze předsedu Senátu vzkazováno, že zaplatíme „velkou cenu“ za diplomacii s jinými zeměmi.</p>\n<p>Žádám Vás, abyste svým čínským protějškům dal najevo, co znamená evropská solidarita – že vyhrožovat jednomu členskému státu znamená vyhrožovat i všem ostatním. Že jsme skutečně jednotní v rozmanitosti a naším globálním zájmem je podporovat demokracii a svobodu a bojovat proti útlaku. Pane Borrelle, mezi Vaše úkoly patří posilovat schopnost Evropské unie prosazovat globálně její hodnoty a zájmy. Je tedy na Vás vytyčit Číně nepřekročitelné hranice a postavit se za naše hodnoty.</p>\n<p>V návaznosti na politiku „jedné Číny“ nemá Unie s Tchaj-wanem diplomatické ani formální politické vztahy. Měli bychom to změnit. Kromě toho bychom měli dále prohloubit naše hospodářské vazby a prozkoumat výhody dohody o volném obchodu mezi EU a Tchaj-wanem. Tchaj-wan je mírovou a prosperující demokracií, která si zaslouží naši spolupráci a podporu.</p>\n<p>Markéta Gregorová, europoslankyně</p>\n<p>Alviina Alametsä, europoslankyně</p>\n<p>Patrick Breyer, europoslanec</p>\n<p>Dorien Rookmaker, europoslanec</p>\n<p>Salima Yenbou, europoslankyně</p>\n<p>Marcel Kolaja, europoslanec</p>\n<p>Mikuláš Peksa, europoslanec</p>\n<p>Carles Puigdemont i Casamajó, europoslanec</p>\n<p>Antoni Comin i Oliveres, europoslanec</p>\n<p>Clara Ponsatí i Obiols, europoslankyně</p>\n<p>Francois-Xavier Bellamy, europoslanec</p>\n<p>Alice Kuhnke, europoslankyně</p>\n<p>Pär Holmgren, europoslanec</p>\n<p>Jakop Dalunde, europoslanec</p>\n<p>Raphaël Glucksmann, europoslanec</p>\n<p>Thomas Waitz, europoslanec</p>\n<p>Monika Vana, europoslankyně</p>\n<p>Anna Fotyga, europoslankyně</p>\n<p>Rasa Jukneviciene, europoslanec</p>\n<p>Eugen Jurzyca, europoslanec</p>\n<p>Radka Maxová, europoslankyně</p>\n<p>Jordi Solé, europoslanec</p>\n<p>Ilona Svenja Hahn, europoslankyně</p>\n<p>Diana Riba i Giner, europoslankyně</p>\n<p>(seznam podpisů je průběžně aktualizován)</p>\n              "
  },
  {
    "id": 92,
    "link": "/kdo-hlida-hlidace-pripad-snowden-a-role-whistlebloweru/",
    "img": "/tmp/images/trump_snowden.width-800_uKbjMOA.jpg",
    "date": "24. 8. 2020",
    "title": "Kdo hlídá hlídače? Případ Snowden a role whistleblowerů",
    "perex": "„Máš nadřazenou znalost a schopnosti, které tě jedinečně kvalifikují k nezávislému jednání a k tomu, abys činil rozhodnutí místo svých spoluobčanů, bez jakéhokoli dohledu či revize.“",
    "content": "\n                <p>Takto popisuje Edward Snowden ve své biografii Permanent Record jednu z indoktrinačních schůzek, kterých se účastnil v CIA - roky předtím, než takzvaně zahvízdal na <a href=\"https://cs.wikipedia.org/wiki/Whistleblowing\">píšťalku</a>. Snowden je bývalý zaměstnanec CIA, který vešel do povědomí lidí jako whistleblower, když zveřejnil informace odhalující globální sledovací praktiky americké NSA. Tyto úniky následně vyvolaly debatu napříč světem o soukromí lidí a národní bezpečnosti - a přivedly ho do života v exilu, momentálně na ruské půdě.</p>\n<p><em>Quis custodiet ipsos custodes?</em> Kdo hlídá hlídače? V tomto případě: kdo určuje, že zpravodajské služby nebudou pošlapávat práva občanů, která mají chránit? Tajemství zahalující zpravodajské služby může být tak enormní, že snadno uniknou demokratické kontrole, jak ukázala právě odhalení Snowdena. Jeden takový příklad je role soudu zahraničního zpravodajského dohledu (FISA Court). Jeho funkcí by mělo být rozhodovat a dohlížet na žádosti o sledování jednotlivců v zahraničí od NSA, FBI a dalších zpravodajských agentur, podezřelých z konspirování proti své zemi.</p>\n<p>Soud však <a href=\"https://www.nytimes.com/2013/07/07/us/in-secret-court-vastly-broadens-powers-of-nsa.html\">tajně zavedl</a> důležité legislativní precedenty, které umožnily NSA sbírat ohromná množství dat. Rozsah tohoto dohledu bez povolení dokonce vedl k rezignaci jednoho ze soudců. FISA se stal svévolným arbitrem jednoho názoru kvůli nedostatečné vyváženosti nominovaných soudců, mimojiné kvůli absenci dohledu Kongresu při jejich jmenování a tlaku veřejnosti i organizací na jejich odpovědnost a nezávislost na vládě.</p>\n<p>Snowden popisuje podobný mechanismus ve zpravodajských službách: jakmile jste jednou součástí skupiny, najednou nemáte jen povolení, ale přímo povinnost lhát, zatajovat, přetvařovat se a předstírat. To vytváří pocit kmenové příslušnosti, který pak vede mnoho lidí k víře, že jejich primární oddanost by měla být instituci, nikoli vládě práva. Je to právě Snowdenova věrnost vládě práva a nikoli instituci, pro níž pracoval, která ho vedla k odhalení rozsahu hromadného sledování, prováděného americkou vládou. Snowden „hacknul“ systém odkrytím nebezpečí, které plyne z umožnění mocným institucím pracovat ve stínech; a odhalil mocenskou kolaboraci soudu FISA a NSA, mimo jakoukoli veřejnou kontrolu.</p>\n<p>Média jednomyslně zarámovala morální otázku, vyplývající ze Snowdenových úniků, jako střet mezi <em>bezpečností</em> a <em>soukromím</em>: dvě základní dimenze našich životů, které mají být údajně ve věčném konfliktu. Ale co když označíme i toto extrémní tajnůstkářství daných institucí za hrozbu pro naši bezpečnost? Integrita země a jejích občanů může být ohrožována externími aktéry, stejně jako vnitřními nepřáteli.</p>\n<p>Funkce whistleblowerů je podobná systému záchranné brzdy v politickém systému: jsou to uvědomnělí jedinci, kteří jednají pro veřejné dobro ve chvíli, kdy se ti, co měli jednat ve veřejném zájmu, stanou hrozbou, proti níž měli bojovat. V roce 2010 publikovala Chelsea Manning na WikiLeaks šokující videa masakrů civilistů spáchaných americkými vojáky v Iráku a Afgánistánu. V roce 2015 odhalil Antoine Deltour rozsah daňových úlev, které byly “legálně” přiznány stovkám nadnárodních společností přímo v srdci Evropy. O rok později vypustil aktivista pod pseudonymem John Doe miliony dokumentů, tzv. Panama Papers, poskytujících konkrétní důkazy o rozsáhlém využívání daňových rájů miliardáři a světovými vůdci. Snowden se vzdal své velké mzdy a jisté pozice jako vládní dodavatel - za cenu odhalení přestupků své vlády.</p>\n<p>Po volání o <a href=\"https://twitter.com/IsaacDovere/status/1294810984431915009\">odstranění Snowdena</a> v roce 2014 Trump nečekaně přišel s <a href=\"https://www.theguardian.com/us-news/2020/aug/15/edward-snowden-trump-pardon\">prohlášením</a>, že zvažuje udělení milosti pro Edwarda Snowdena. Ačkoli se můžeme jen dohadovat, co stojí za touto nečekanou změnou postoje, americký prezident by si konečně mohl připsat správné rozhodnutí. Whistlebloweři mají zásadní moc nechat veřejnost hlídat hlídače. A právě proto by měl být Snowden omilostněn.</p>\n              "
  },
  {
    "id": 93,
    "link": "/volame-po-novych-a-svobodnych-volbach-v-belorusku/",
    "img": "/tmp/images/michel.width-800.jpg",
    "date": "19. 8. 2020",
    "title": "Voláme po nových a svobodných volbách v Bělorusku",
    "perex": "Společné stanovisko frakcí EPP, S&D, Renew Europe, Greens/EFA a ECR",
    "content": "\n                <p>Tleskáme běloruskému lidu za jeho odvahu a odhodlání a důrazně podporujeme jeho touhu po demokratických změnách a svobodě. </p>\n<p>Prezidentské volby 9. srpna 2020 nebyly svobodné ani spravedlivé, a důvěryhodné zdroje poukazují na vítězství Světlany Tichanovské. Neuznáváme tudíž Alexandra Lukašenka jako znovuzvoleného běloruského prezidenta a považujeme ho za „personu non grata“ (nežádoucí osobu) v Evropské unii. Připojujeme se k běloruskému lidu, který žádá nové a svobodné volby pod dohledem nezávislých pozorovatelů.</p>\n<p>Odsuzujeme zatýkání a otřesné násilné činy a mučení proti pokojným demonstrantům a vyzýváme k plnému prošetření těchto zločinů, kterou nemohou projít bez trestu. V tomto ohledu připomínáme odpovědnost Alexandra Lukašenka. Důrazně odsuzujeme potlačování internetu a médií, blokády silnic a zastrašování novinářů, aby neinformovali o situaci v zemi. Vyzýváme k okamžitému propuštění všech svévolně zadržovaných občanů a politických vězňů, kteří byli zadrženi před volební kampaní a během ní.</p>\n<p>Vítáme rozhodnutí ministrů zahraničních věcí EU sankcionovat osoby odpovědné za násilí a falešné prezidentské volby. Urgujeme, aby byl sankční seznam vytvořen co nejrychleji to půjde, aby nemohli lidé zodpovědní za tyto zločiny vstoupit na území EU a jejich prostředky byly zmrazeny.</p>\n<p>Evropská unie však může a musí udělat více pro další podporu demokracie a svobody v Bělorusku, mimo jiné posílením pomoci běloruské občanské společnosti a ukončením jakékoli finanční podpory vládou a státem kontrolovaných projektů. Navrhujeme znovu zahájit cílené asistenční programy EU, které pomohou lidem v Bělorusku, kteří jsou terčem represí.</p>\n<p>Evropská unie by měla připravit komplexní přezkum své politiky vůči Bělorusku, v souladu s evropskými hodnotami a principy, a přehodnotit svou spolupráci s Minskem, včetně role v rámci Východního partnerství. Je potřeba zohlednit různé scénáře vývoje v zemi, mezi něž patří také podstatně zvýšená role EU (politicky, technicky, finančně).</p>\n<p>Je nám líto, že Lukašenkův režim odmítl přístup do Běloruska dvěma poslancům Evropského parlamentu Petrasi Austrevičiusovi a Robertovi Biedronovi, kteří cestovali soukromě do Minsku, aby podpořili občany Běloruska. Navrhujeme, aby Evropská unie jmenovala speciálního zástupce pro Bělorusko, za účelem podpory procesu mírového předání moci dle vůle běloruského lidu.</p>\n<p>Vyzýváme Ruskou federaci, aby upustila od jakýchkoli skrytých nebo zjevných zásahů v Bělorusku po volbách a apelujeme na unijní instituce a členské státy, aby obezřetně oponovaly jakýmkoli ruským snahám v tomto ohledu.</p>\n<p>Vyzýváme EU, aby zahájila dialog s běloruskou opozicí a občanskou společností s cílem zahájit nový volební proces pod dohledem nové volební komise, orgánu, kterému mohou důvěřovat všechny strany, včetně mezinárodních pozorovatelů. Je právem běloruských občanů, aby se mohli zvolit své vlastní politické zástupce.</p>\n<p>Zhyvie Belarus! (Ať žije Bělorusko!)</p>\n<p>Manfred Weber, předseda EPP</p>\n<p>Iratxe García Pérez, předseda S&amp;D</p>\n<p>Dacian Cioloş, předseda Renew Europe</p>\n<p>Ska Keller a Philippe Lamberts, spolupředsedové Greens/EFA</p>\n<p>Ryszard Legutko a Raffaele Fitto, spolupředsedové ECR</p>\n              "
  },
  {
    "id": 94,
    "link": "/rok-jako-europoslankyne/",
    "img": "/tmp/images/infografika_ep.width-800.png",
    "date": "13. 8. 2020",
    "title": "Rok jako europoslankyně",
    "perex": "Rok jako poslankyně Evropského parlamentu. Co se dá za rok mezi více jak 700 dalšími europoslanci stihnout, začít či změnit? Málo i hodně. Záleží na perspektivě a vytyčených cílech. Už teď mohu říci, že jsem se vás hlavně snažila celý rok co nejvíce informovat. Pojďme si to tak teď po roce shrnout - a dát do perspektivy.",
    "content": "\n                <p><strong>Budování pozice</strong></p>\n<p>Když přijdete do Evropského parlamentu jako nový poslanec či poslankyně, nikdo nezná vaše názory, schopnosti či třeba důvěryhodnost. Nějakou indikací může být stranická kartička (ze začátku mě všichni cpali do škatulky “to jsou ti Piráti, ti se věnují novým technologiím”, což vůbec není špatný začátek). Musíte se tedy ihned pustit do schůzek, jednání, vyjednávání i těžkých kompromisů, protože bez těch správných výborů a uzmutých témat neprosadíte nic, i kdybyste měli řešení hladomoru a lék na rakovinu k tomu. </p>\n<p>Někdo si možná vzpomene, že jsem v kampani mluvila hodně o kontrole exportu zbraní do krizových oblastí (ne řešení zbraní doma, ale jejich vývoz a častý konec v rukou teroristů). Hned zkraje jsem musela udělat bolavý ústupek - téma silně chtěla i koordinátorka bezpečnostního výboru a měla navrch v síle hlasů díky svému zvolení za Německo. Dokázala jsem se s ní však dohodnout, že bude pokrývat konvenční zbraně, jako jsou například tanky a běžná munice, kterak je to velkým problémem a tématem v Německu; a já si vzala vše spadající do škatulky moderních technologií - autonomní zbraně, umělá inteligence apod. S dalším vyjednáváním se mi podařilo rozšířit portfolio na to, co se dá nazvat “budoucnost války” či “hybridní hrozby” - od zmíněných autonomních systémů po dezinformační kampaně. Výsledkem je stínové zpravodajování (za frakci) reportů k umělé inteligenci), zpravodajství (za celý Parlament) k legislativě o zboží dvojího užití (např. drony - mající civilní i vojenské užití) či třeba plné členství ve speciálním výboru pro dezinformace. Nejen tedy, že jsem si vybudovala pevnou pozici v jasně stanovených tématech, což mi značně zjednodušuje v nich něco dělat, ale už jsem získala i tvrdou legislativu, která má šanci ochránit naši budoucnost a lidská práva.</p>\n<p>Kam až pevná pozice může vést jsem si zažila na vlastní kůži v únoru, když jsem byla pozvána na Mnichovskou bezpečnostní konferenci, největší bezpečnostní událost roku, kam se sjíždějí hlavy států a bezpečnostních složek celého světa - nebo nově i CEO korporací, které začínají být důležitým dějištěm a hlavně bojištěm; jako byl třeba letos Mark Zuckerberg. O účast na takové akci si nemůžete požádat - buď vás organizátoři vyhodnotí jako relevantní a pozvou vás, nebo ne. Což zaručuje, že poznáte skutečně zajímavé lidi a experty v oboru. Více vizitek jsem ještě nikde neposbírala.</p>\n<p><strong>Diplomatický nátlak</strong></p>\n<p>Takzvaně tvrdá legislativa je jedna část práce. Evropská unie a Parlament mají ale více složek moci - a obzvláště zahraniční politika, na kterou se zaměřuji, se neobejde bez tzv. měkkých nástrojů diplomacie. Osobně tomu říkám “aktivismus v politice” - otevřený dopis s nějakou výzvou můžete zaslat i vy, či organizace za něco bojující. A mohu tak učinit i já a využít tak trochu té moci, která mi byla svěřena, k boji za to, čemu věřím.</p>\n<p>Zaslala jsem už čtyři otevřené dopisy - jeden <a href=\"https://gregorova.eu/otevreny-dopis-rusko-zahranicni-agenti/\">ruské vládě</a> kvůli zařazení Člověka v tísni na seznam nežádoucích organizací; další <a href=\"https://gregorova.eu/otevreny-dopis-senatu-usa-tykajici-se-zakona-earn-it/\">americkým senátorům</a> kvůli návrhu zákona EARN IT, který by ohrozil soukromí i vás, evropských uživatelů amerických aplikací; vysvětlující dopis mým kolegům europoslancům ohledně <a href=\"https://gregorova.eu/volny-obchod-s-vietnamem-evfta/\">smlouvy o volném obchodu s Vietnamem</a>; a dopis gruzínské vládě, v němž odsuzuji situaci politických vězňů i nenaplňování slíbených reforem ze strany vlády po velkých občanských protestech. Poslední zmíněný je ze série kroků a nátlaku, který vyústil v tzv. Dohodu 8. Března, kterou podepsali zástupci koalice a opozice a dohodli se na podmínkách změn ve volebním systému i propouštění politických vězňů. Samozřejmě netvrdím, že jsem sama zařídila zlepšení demokracii v Gruzii :) ale dopis, tlak skrze jejich média, chystaná rezoluce (kvůli koronaviru pozastavená) i neschválení prohlášení zástupců gruzínského a evropského parlamentu - což byl značně bezprecedentní krok - všechny vedly k takovému tlaku, že si ke společnému stolu sednout museli. A slouží to jako dobrý příklad toho, co i jen pár zástupců z Evropského parlamentu může udělat.</p>\n<p><strong>Akce, konference, školy</strong></p>\n<p>Nuže, pozice je vybudovaná a využívám nástrojů, které mi mandát nabízí, jako je podílení se na legislativě nebo rezoluce. Jaká je třetí zásadní složka práce? Informovat, informovat!</p>\n<p>Jeden z mých hlavních slibů nejen v kampani, ale v politice jako takové, je více přibližovat politiku lidem - vám. Proto jsem si založila <a href=\"http://bit.ly/iTyJsiBrusel\">YouTube kanál</a>, kde najdete od začátku sérii videí vysvětlujících základní fungování Evropského parlamentu i Unie jako takové; a sdílím na svém webu i sociálních sítích, co jen jde. Online přítomnost ale nestačí - a své pozice mohu využít v tomto případě dvojím způsobem: účastí na akci (či její organizací), kam by pro mě bez europoslaneckého mandátu bylo obtížné se dostat a sdílení informací z takové akce; nebo přinesením informací přímo za vámi, ať už na besedách, jako řečník na konferencích nebo přednáškami na školách.</p>\n<p>Příklady prvního druhu může být má <a href=\"https://gregorova.eu/vrteti-assangem/\">účast na zahájení řízení</a> o vydání Juliana Assange, zakladatele WikiLeaks, z Velké Británie do Spojených států amerických. V té době kolovala spousta misinformací ohledně jeho zdravotního stavu i manipulace daného řízení, a jako zástupce Evropského parlamentu jsem měla možnost proces pozorovat a nazpět o tom informovat. </p>\n<p>Co může být přinášením informací za vámi jsem již zmínila, může to mít ale i formu příchodu lidí za mnou: v prosinci jsem pozvala autory instagramu <a href=\"https://www.instagram.com/politikapromlade/\">Politika pro mladé</a> do Parlamentu, aby poznali i bruselské prostředí a motivovala jsem je do pokračování jejich skvělé práce, a po lehkém přerušení kvůli koronaviru počítám s dalšími návštěvnickými skupinami, které nám Parlament povoluje - na pořadníku mám kromě klasických skupin studentů i skupiny učitelské, protože právě na nich pak leží předání znalostí a zkušeností mladším generacím.</p>\n<p><strong>Čísla, data, statistiky</strong></p>\n<p>Někteří europoslanci se prý snaží mít co nejlepší statistiky standardní parlamentní činnosti, aby pak vycházeli v měřitelných průzkumech co nejlépe. Já vám popsala, na co jsem se soustředila předchozí rok, a je i na vašem zhodnocení, reprezentuji-li vás k vaší spokojenosti. V Parlamentu se nicméně snažím vystupovat, je-li pro mě téma zásadní a aktivně se ptát tam, kde odpovědi chybí. Veškeré údaje si můžete najít i na mé <a href=\"https://www.europarl.europa.eu/meps/cs/197549/MARKETA_GREGOROVA/home#detailedcardmep\">parlamentní stránce</a>, připravila jsem si však pro vás na závěr infografiku své činnost “v rámci zdí parlamentu”, jak si to občas pro sebe pojmenovávám. A trochu měřitelné činnosti navíc. :)</p>\n<p><strong>Je to i na vás!</strong></p>\n<p>Vyrovnání se s pandemií, která nás všechny nečekaně zasáhla, bude velkou výzvou. Ale právě proto se na nadcházející rok těším, jelikož výzvy přináší i rozvoj a pohyb kupředu. Děkuji za vaši dosavadní zpětnou vazbu a prosím vás o její pokračování. Protože poslanecký mandát je veřejná služba, ne kariérní volba, a já tu službu chci skutečně dělat pro veřejnost - pro vás.</p>\n              "
  },
  {
    "id": 95,
    "link": "/spolecne-prohlaseni-k-prezidentskym-volbam-konanym-v-belorusku-dne-9/",
    "img": "/tmp/images/ep_basic.width-800.jpg",
    "date": "12. 8. 2020",
    "title": "Společné prohlášení k prezidentským volbám konaným v Bělorusku dne 9. srpna",
    "perex": "My, níže podepsaní poslanci Evropského parlamentu, vyjadřujeme naši solidaritu s běloruským obyvatelstvem a s jejich vytrvalým úsilím o uplatnění základního občanského práva na svobodné a spravedlivé volby.",
    "content": "\n                <p>Pozorně jsme sledovali vývoj související s přípravou a organizací prezidentských voleb v Bělorusku, včetně komunikace s běloruskými občanskými a politickými aktivisty a členy diaspory v našich příslušných zemích. Kvůli omezením uvaleným běloruským režimem, porušování základních svobod, lidských práv a podvodným volebním postupům, neuznáváme prezidentské volby konané dne 9. srpna v Bělorusku ani jako svobodné a spravedlivé, ani jako legitimní.</p>\n<p>Běloruský režim překročil červenou linii tím, že použil bezprecedentní násilí a omezující opatření vůči běloruským občanům požadujícím svobodu a demokratické změny. Odsuzujeme tvrdé zákroky a brutální zatýkání tisíců běloruských obyvatel, mezi nimiž jsou aktivisté, obránci lidských práv, političtí oponenti a členové jejich týmů, nezávislí zástupci médií a bloggeři, během prezidentské volební kampaně jako zásah omezující jejich právo na pokojné shromažďování a sdružování. Míra násilí proti demonstrantům v noci po oznámení údajných volebních výsledků byla nevídaná a nelze ji ospravedlnit ani opakovat.</p>\n<p>Uznáváme odhodlání běloruské občanské společnosti, která prokázala úroveň své zralosti a organizace poskytnutím neocenitelných nezávislých údajů z pozorování voleb. Odsuzujeme omezení uplatňovaná běloruskými orgány vůči nezávislým volebním pozorovatelům a jsme hluboce znepokojeni rozdíly v povolebních průzkumech, které předložil běloruský stát a nezávislí pozorovatelé.</p>\n<p>Vyzýváme všechny běloruské úřady, aby zastavily represi, aby okamžitě a bezpodmínečně propustily všechny zadržované a všechny politické vězně a aby obnovili přístup k internetu spolu s dalšími komunikačními prostředky pro běloruské občany. Naléhavě žádáme běloruský režim, aby zahájil dialog s opozičními stranami a občanskými aktivisty, tak aby dosáhl konsensu ohledně výsledků hlasování z 9. srpna zveřejněním skutečných výsledků dosažených v každé volební místnosti.</p>\n<p>Činy běloruského režimu jsou trestné. Jdou proti evropským hodnotám a zásadám demokracie. Ještě důležitější ale je, že jdou proti vůli běloruského lidu.</p>\n<p>Vyzýváme vedení Evropské unie, aby posoudilo a odpovídajícím způsobem přezkoumalo vztahy EU s Běloruskem. Dokud se tak nestane, musí být jednání o prioritách partnerství EU s Běloruskem pozastavena. Finanční podpora EU nemůže v žádném případě podporovat běloruský režim. Musí být poskytována prostřednictvím důvěryhodných partnerů, včetně běloruské občanské společnosti tak, aby přinášela pomoc a hmatatelné výsledky běloruským lidem. Tato podpora by měla být zvýšena podle potřeb. Jedna z jejích priorit – umožnit organizacím občanské společnosti poskytování pomoci a podpory obětem represí a násilí. Pověřujeme Evropskou komisi, aby zahájila užší spolupráci s běloruskou občanskou společností v rámci iniciativy Východního partnerství.</p>\n<p>Naléhavě žádáme vedení EU, aby uvalilo cílené sankce na všechny pachatele zmanipulovaných voleb, násilí a represí. Tyto sankce by se měly týkat nejen nejvyšších představitelů Běloruska a jejich rodinných příslušníků, ale také představitelů represivních struktur na střední úrovni a Ústřední volební komise. Výčet uvalených restrikcí by měl zahrnovat zákaz cestování do EU a zmrazení jejich aktiv v EU a měl by se uplatňovat, dokud se v Bělorusku neuskuteční legitimní, svobodné a spravedlivé volby. </p>\n<p>EU musí zajistit, aby její přístup k Bělorusku byl založený na zásadách a hodnotách a aby středem našich politik byla touha lidí po svobodě a demokratických změnách.</p>\n<p>Podepsaní poslanci (seznam se průběžně rozšiřuje):</p>\n<p>Petras Auštrevičius, Renew Europe, Litva</p>\n<p>Robert Biedroń, S&amp;D, Polsko</p>\n<p>Viola von Cramon-Taubadel, Zelení/ESA, Německo</p>\n<p>Anna Fotyga, ECR, Polsko</p>\n<p>Tomasz Frankowski, EPP, Polsko</p>\n<p>Markéta Gregorová, Zelení/ESA, Česká republika</p>\n<p>Mikuláš Peksa, Zelení/ESA, Česká republika</p>\n<p>Marcel Kolaja, Zelení/ESA, Česká republika</p>\n<p>Miriam Lexmann, EPP, Slovensko</p>\n<p>Karin Karlsbro, Renew Europe, Švédsko</p>\n<p>Luděk Niedermayer, EPP, Česká republika</p>\n<p>Arba Kokalari, EPP, Švédsko</p>\n<p>Sandra Kalniete, EPP, Lotyšsko</p>\n<p>Hilde Vautmans, Renew Europe, Belgie</p>\n<p>Bart Groothuis, Renew Europe, Nizozemsko</p>\n<p>Michael Gahler, EPP, Německo</p>\n<p>Andrius Kubilius, EPP, Litva</p>\n<p>Sergey Lagodinsky, Greens/EFA, Německo</p>\n<p>Norbert Neuser, S&amp;D, Německo</p>\n<p>Janina Ochojska, EPP, Polsko</p>\n<p>Radosław Sikorski, EPP, Polsko</p>\n<p>Leszek Miller, S&amp;D, Polsko</p>\n<p>Lefteris Christoforou, EPP, Kypr</p>\n<p>Malik Azmani, Renew Europe, Nizozemsko</p>\n              "
  },
  {
    "id": 96,
    "link": "/dezinformace-a-hromadna-nahlaseni-na-facebooku-jak-reagovat/",
    "img": "/tmp/images/facebookGroups_main-01.width-800.jpg",
    "date": "10. 8. 2020",
    "title": "Dezinformace a hromadná nahlášení na Facebooku: jak reagovat",
    "perex": "Poslední zpráva Oxfordské univerzity o dezinformacích a manipulacích se sociálními médii ukazuje, že Facebook stále drží rekord jako sociální síť, kde probíhá většina dezinformačních kampaní.",
    "content": "\n                <p>Rostoucí popularita aplikací pro sdílení fotografií a videí, jako jsou Instagram a TikTok, pravděpodobně zvýší podíl dezinformačních taktik používaných na těchto platformách (za předpokladu, že čínská aplikace <a href=\"https://edition.cnn.com/2020/07/07/tech/us-tiktok-ban/index.html\">přežije kontrolu</a> ze strany západních úřadů). Mnoho politických lídrů obrací zrak směrem k těmto platformám, aby se dostali k&nbsp;mladšímu publiku, zatímco nástroje jako jsou třeba tzv. <a href=\"https://www.internetembezpecne.cz/deep-fakes/\">deepfakes</a>, se šíří jako nikdy předtím. </p>\n<p>Navzdory této hrozbě však deepfakes nedosáhly (zatím?) bodu, kdy by mohly představovat skutečné nebezpečí; úpravy multimediálního obsahu s cílem úspěšně oklamat velkou řadu on-line populace by vyžadovaly sofistikovanou technologii, kterou <a href=\"https://www.ft.com/content/b7c78624-ca57-11e9-af46-b09e8bfe60c0\">zatím nedisponují</a>. Většina deepfakes také zanechává <a href=\"https://www.theverge.com/2019/3/5/18251736/deepfake-propaganda-misinformation-troll-video-hoax\">snadno detekovatelné stopy</a> na pozměněných videích. </p>\n<p>Zvláště na Facebooku, ale také na Twitteru se vyskytují skrytější a rafinovanější soubory nástrojů, které mají vládní agentury, jednotliví aktéři nebo skupiny a korporace k dispozici, aby jimi ovlivňovaly veřejné mínění šířením nepravdivých informací nebo přímo útokem na konkurenční účty – za účelem je umlčet. Tyto nástroje sestávají z lidských účtů, botů a „kyborgů“, kteří se většinou zabývají obrazovými a textovými informacemi.</p>\n<p>1) Lidské účty jsou spravovány skutečnými uživateli, často zaměstnanými na tzv. trollích farmách. Trollí farmy jsou společnosti zaměstnávající profesionální nebo poloprofesionální pracovníky, kteří rozsévají různé názory prostřednictvím falešných zpráv a šířením propagandy napříč sociálními sítěmi. Příkladem je Agentura pro výzkum internetu (IRA), ruská společnost zapojená do mnoha kampaní.</p>\n<p>2) Boti jsou účty řízené pomocí algoritmů, které mají napodobovat chování lidských uživatelů. I když jsou jednotlivě méně efektivní, mohou být nasazeny ve velkém počtu k&nbsp;manipulaci s&nbsp;trendujícími tématy, k hromadnému nahlašování účtů/stránek/skupin nebo k šíření konkrétních zpráv. </p>\n<p>3) Kyborgové představují lidské účty, které však také využívají automatické procesy k provádění dezinformačních kampaní.</p>\n<p>Důvod proč je Facebook stále dominantní platformou dezinformačních kampaní může spočívat především v <a href=\"https://sproutsocial.com/insights/new-social-media-demographics/#IG-demos\">demografii</a>. <a href=\"https://advances.sciencemag.org/content/5/1/eaau4586\">Nedávná studie</a> zaměřená na americkou populaci potvrdila, že starší uživatelé (nad 65 let) sdílejí téměř sedmkrát více dezinformací a hoaxů, než nejmladší věková skupina; pokud tato data propojíme s demografickými údaji Facebooku a Instagramu, získáme jasný obrázek: zatímco Facebook používá 46 % občanů starších 65 let, pouze 8 % z&nbsp;nich má účet na Instagramu. Propagátorům dezinformací tedy nyní dává smysl zaměřit své úsilí na platformy využívané právě těmito uživateli. </p>\n<p>Tyto kampaně jsou často vedeny profesionály, kteří mají na své straně zkušenosti i odpovídající prostředky. Když si podivné profily na Facebooku počíhají na naše skupiny nebo když interagují s našimi stránkami, pozorné oko by mělo odhalit, zdali jednáme s boty nebo falešnými účty. Platforma ale není vždy nápomocná a mnoho stránek dostává špatné hodnocení nebo je dokonce smazáno bez varování nebo následných vysvětlení od Facebooku. Následující tipy mohou pomoci identifikovat takové účty a vyhnout se nepříjemným překvapením: </p>\n<p>1) <strong>URL.</strong> Rozdílné názvy URL (odkaz na profil) a profilů samotných mohou být znamením toho, že účty byly změněny a znovu použity jejich buď vlastníkem, nebo odcizeny a poté znovu použity třetí stranou. Staré účty běžných uživatelů jsou cennými aktivy pro dezinformační kampaně, protože nejsou kontrolovány zaměstnanci sítě ani algoritmy a pro ostatní uživatele jsou obecně důvěryhodnější.</p>\n<p>2) <strong>Datum založení.</strong> Neexistuje způsob, jak mohou běžní uživatelé určit přesné datum vytvoření účtu, s výjimkou skupinových administrátorů. Když uživatelé požádají o připojení ke skupině na Facebooku, mohou správci a moderátoři skupiny zjistit přesné datum (den/měsíc/rok) vytvoření těchto účtů. Pokud se účet jeví jako extrémně nový (řekněme dva dny starý), mohl by žádat o připojení ke skupině pro konkrétní (škodlivé) účely.</p>\n<p>3) <strong>Profilový obrázek.</strong> Mnoho účtů, zejména botů, nenahrává ani nezobrazuje žádný profilový obrázek. Jak bylo řečeno výše, boti jsou uplatňováni ve velkém počtu a jejich programátoři nevěnují mnoho času vymýšlení propracovaných osobností. Počet botů je potom to, co je důležité pro úspěšné dezinformační kampaně.\nNěkteré lidské nebo kyborgské účty mohou sice použít profilové obrázky, ty ale stále vypadají podezřele. Vyhledávače obrázků, jako jsou <a href=\"https://tineye.com/\">TinEye</a> a <a href=\"https://yandex.com/\">Yandex</a>, jsou zdarma a mohou být velmi užitečné, protože umožňují zpětné vyhledávání obrázků, díky kterému je možné zjistit, zda byly odcizeny jiným zdrojům a uživatelům. Yandex, což je (lehce ironicky) ruský vyhledávač, patří v tomto ohledu k nejpřesnějším.</p>\n<p>Pokud si všimnete neobvyklých aktivit takových podivných účtů, a to zejména ve velkém počtu, může být užitečné zrušit zveřejňování stránek a osobních profilů a nastavit soukromí skupiny na soukromé. Takto skupiny trollů nebo botů nebudou schopny interagovat s vytyčenou cílovou skupinou.</p>\n<p>Takovéto aktivity ze strany politických aktérů, vládních orgánů a nezávislých skupin představují pro naši společnost skutečné nebezpečí. Nadměrná polarizace zavádí lidi k extrémům politického spektra, způsobuje nenávist a přehnané obavy a rozsévá nespokojenost způsobenou neexistujícími událostmi. To však nesmí vést on-line platformy k diktování toho, čemu by měli občané věřit a čemu ne. Jednostranné kroky společností, které se nikomu nezodpovídají, by mohly vést k cenzuře a porušování práva na on-line anonymitu. </p>\n<p>Je zapotřebí více systémových, rozhodných a horizontálních odpovědí tak, aby se všechny části společnosti zapojily do detoxikace zamořeného on-line prostředí.</p>\n              "
  },
  {
    "id": 97,
    "link": "/svetla-a-stiny-lukasenkova-beloruska-v-roce-2020/",
    "img": "/tmp/images/hm.width-800.png",
    "date": "7. 8. 2020",
    "title": "Světla a stíny Lukašenkova Běloruska v roce 2020",
    "perex": "Který z následujících filmů je pro Vás nejzajímavější?A) Single man (od Toma Forda, 2009)B) Tři ženy (od Roberta Altmana, 1977)C) Anna (od Luca Bessona, 2019)",
    "content": "\n                <p>To, co se nám může jevit jako jednoduchý průzkum našich filmových preferencí, je pro běloruské občany zásadní otázkou. Takovou, která bude nakonec zodpovězena u volebních uren 9. srpna. Kdyby v Bělorusku byly svobodné a spravedlivé volby, informační web <a href=\"https://www.tut.by/\">TUT.BY</a> by nepotřeboval filmové tituly, aby zamaskoval prezidentské kandidáty jako možné odpovědi. Volební průzkumy, fyzické i virtuální, jsou v nejstarší evropské diktatuře zakázány.</p>\n<p>„Single man“ Aleksandr Lukašenko vládne zemi železnou rukou od roku 1994, kdy popel SSSR ještě stále doutnal. K dnešnímu dni vykonal již pět mandátů a nezdá se, že by chtěl ustoupit do pozadí. Většina analytiků se shoduje na tom, že navzdory současným nepokojům v neděli dosáhne dalšího snadného vítězství a bude pokračovat ve svojí autoritářské vládě. </p>\n<p>„Tři ženy“ z opozice vzešly ze tří politických kampaní, kterým se vláda pokoušela zabránit. Jejich cílem je nasměrovat hněv lidí k volebním urnám. Veronika Cepkalo je manželkou Valerije Cepkala, bývalého velvyslance a ředitele běloruského Hi-Tech parku; byl mu odepřen status kandidáta, když podle vlády nezískal potřebný počet podpisů. Maria Kolesniková je bývalá členka kampaně Viktara Babaryky, nyní politického vězně, kterému byla rovněž odepřena účast ve volbách. Světlana Tichanovská je manželkou populárního YouTubera Sergeje Tichanovského, který byl po oznámení prezidentské kandidatury zatčen běloruskými zvláštními silami. </p>\n<p>Cepkalo a Kolesniková nyní spojily síly s&nbsp;Tichanovskou, která se stala tváří opozice a Lukašenkovým hlavním soupeřem. Tisíce Bělorusů se zúčastnily shromáždění, která pořádala po celé zemi, což ovšem nezabránilo Lukaškovi ve vyhrožování občanům, kteří se v ulicích shromažďovali nebo kteří prostě jen dělali <a href=\"https://www.youtube.com/watch?v=-vbnfNBMXgQ&amp;feature=youtu.be\">hudební videa</a>. Od začátku protestů v roce 2020 byly stovky lidí zatčeny. Sama Tichanovská byla nucena poslat své děti do zahraničí poté, co jí bylo sděleno, že mohou být vzaty do státní péče. Podle <a href=\"https://www.amnesty.org/download/Documents/EUR4927482020ENGLISH.pdf\">nedávné zprávy</a> Amnesty International není s podivem, že ženy, které se staví proti Lukašenkovi, čelí zastrašování a útokům ze strany vlády docela běžně.</p>\n<p><strong>Geopolitika Běloruska</strong></p>\n<p>Lukašenko má, obecně vzato, blízko k Putinovu Rusku, a to z velmi dobrých důvodů: v roce 1999 podepsaly Bělorusko a Ruská federace Smlouvu o vzniku Svazového státu Ruska a Běloruska, která obsahovala závazek ke koordinaci sociální a zahraniční politiky a z dlouhodobého hlediska ke zřízení společného parlamentu a jednotné měny. Od této integrace se sice upustilo, oba státy ale nadále pěstují speciální partnerské vztahy prostřednictvím Euroasijského ekonomického svazu; až do roku 2019 Bělorusko využívalo výhodných smluv na dovoz ropy a zemního plynu z ruského vnitrozemí. Od Euromajdanu a invaze na Krym v roce 2014 se však vztahy ochladily a Bělorusko přikročilo k plachému sbližování se západem. </p>\n<p>Logika běloruské zahraniční politiky je odrazem jeho geografické polohy. Lukašenko usiluje o neustálé vyvažování mezi dvěma sférami vlivu, západem a Ruskem. Jako vnitrozemský stát vmáčknutý mezi dvěma mocenskými bloky se snaží přežít tak, že odolává tlakům z obou stran pomocí vyjednávacích nástrojů a udržováním neutrálního postoje k nejdůležitějším otázkám; Lukašenko upírá zrak na západ i na východ, obávajíc se změny režimu nebo náhlé ztráty suverenity země. </p>\n<p>Díky nedávnému ruskému rozpínání v&nbsp;zahraničí si Lukašenko uvědomil, že by jeho země mohla být další v pořadí na seznamu ruských invazí, což ho přimělo přiklonit se ke znovuoživenému běloruskému nacionalismu tak, aby si získal další podporu mezi protiruskými občany. Na konci července bylo zatčeno 33 vojáků ruské vojenské společnosti Wagner Group a obviněno státem kontrolovanými médii z pokusu o destabilizaci země. <a href=\"https://foreignpolicy.com/2020/07/29/what-were-russian-mercenaries-doing-belarus-wagner-group/\">Podrobnosti</a>, které odhalilo Radio Liberty, však líčí jiný příběh: jednotky jednoduše využily Bělorusko, aby se dostaly do Súdánu, kde je jejich najímatel v současné době aktivní. Zatčení tak s největší pravděpodobností posloužilo prezidentovi jako strašák, díky kterému by se mohl udržet u moci a pokračovat v&nbsp;tvrdých zákrocích prosti disidentům.</p>\n<p><strong>„Miluj, bojuj, zvítěz“</strong></p>\n<p>Během svého mimořádně dlouhého funkčního období Lukašenko pokračoval v&nbsp;sovětizaci, nebo přesněji v rusifikaci země, která začala za SSSR. Dnes je v celé zemi pouze sedm škol běloruského jazyka, ovšem jak se zdá, stále více Bělorusů je rozhodnuto znovu nalézt svou národní identitu. I když se nyní Lukašenko patrně rozhodnul distancovat od Ruska, zdaleka neudělá totéž se svým autoritářským titulem. </p>\n<p>Lukašenkovo šesté funkční období je za rohem, ale v kontextu národní obrody a ekonomické stagnace uprostřed pandemie se Tichanovská objevuje jako maják naděje a demokratické obnovy. Stovky politických vězňů, umlčených disidentů a rozhořčených občanů jsou připomínkou toho, že Bělorusové si zaslouží svobodné a spravedlivé volby a zemi, která se řídí právním státem a fungujícími a zodpovědnými demokratickými institucemi, které zaručují lidská práva. </p>\n<p>Evropská unie v tom musí sehrát svou roli tak, že bude nahlas podporovat demokratické požadavky Bělorusů i výzvy ke zrušení trestu smrti. Musí se prokázat jako spolehlivá síla, která se vždy starala o svého souseda. O souseda, jehož snad budeme mít to štěstí jednoho dne přivítat v naší evropské rodině.</p>\n              "
  },
  {
    "id": 98,
    "link": "/rozhovor-zcela-chapu-ze-opozice-o-ustavnich-zmenach-nehlasovala/",
    "img": "/tmp/images/49386880526_d3da96b99e.width-800.jpg",
    "date": "24. 7. 2020",
    "title": "Rozhovor: Zcela chápu, že opozice o ústavních změnách nehlasovala",
    "perex": "Gruzínské zpravodajství InterPressNews se mnou udělalo před pár dny rozhovor o dění v jejich zemi a tom, co může Evropská unie a Evropský parlament udělat, aby pomohl vyrovnat se zemi s následky pandemie i zajistit udržení demokracie. Rozhovor byl v angličtině, přeložili jsme ho nicméně a dodávám vám tak plné znění.",
    "content": "\n                <p>V březnu 2020 zveřejnila Evropská komise sdělení - Východní partnerství po roce 2020 - ve kterém Evropská komise stanovila hlavní směry, kterými by se měly rozvíjet vztahy mezi členskými státy EU a jejími sousedy z Východního partnerství. Sdělení vyvolalo diskusi o tom, zda uvedené cíle byly dostatečně ambiciózní, nebo ne. S ohledem na význam budoucnosti Východního partnerství promluvil InterPressNews s europoslankyní Markétou Gregorovou, místopředsedkyní delegace v Parlamentním shromáždění Euronest a členkou parlamentního výboru pro přidružení EU-Gruzie. Kromě vyhlídek na členství zemí Východního partnerství v EU a aspektů budoucí spolupráce patří mezi témata diskutovaná v rozhovoru dohoda z 8. března, změna ústavy v gruzínském parlamentu a nadcházející parlamentní volby v roce 2020. </p>\n<p><strong>Na začátku svého funkčního období předsedkyně Evropské komise von der Leyenová uvedla, že stávající sbor komisařů bude geopolitický, což znamená, že EU bude v sousedních regionech strategicky asertivnější. Rozšiřují se tak geopolitické ambice EU kromě Balkánu i na země Východního partnerství? Pokud ano, řekla byste, že cíle uvedené ve sdělení o Východním partnerství po roce 2020 mají geopolitické prvky?</strong></p>\n<p>Pokud správně chápu význam pojmu geopolitický, jedná se zde o to, zda existují nějaké ambice nabídnout více, například i členství. V tom případě je to určitě něco, o co Evropská unie usiluje, alespoň to tak vidím z pohledu zpráv a usnesení, na nichž pracujeme. Je skutečně velmi potřebné motivovat všechny země Východního partnerství k dalšímu pokroku - aby těm, kteří již mají dohody o přidružení a hluboké a komplexní zóny volného obchodu, jako například Gruzii, bylo nabídnuto ještě více, aby se prohloubily vztahy a aby zde v budoucnu byla také možnost požádat o členství v EU. Ty, kdo ještě nepostoupily tak daleko, také nechceme nechat pozadu, což je velmi důležitý bod, protože rozdělený region je zranitelnější vůči vnějšímu vlivu. Chceme pro ně na míru šité individuální pobídky. Mluvím například o Bělorusku, které má svůj vlastní vývoj a problémy, a my jim musíme nabídnout to, co je bude motivovat k dalšímu pokroku. Něco jako členství samozřejmě ještě není na pořadu dne, ale když jste obecně hovořili o geopolitických pobídkách, EU dává přednost tomuto. </p>\n<p><strong>Vidíme, že současnou prioritou EU je rozšíření o západní Balkán. Vidíme také, že Severní Makedonie a Albánie jsou této perspektivě nejblíže. Myslíte si, že rozšíření na Balkán může zemím Východního partnerství v budoucnu otevřít dveře k perspektivě členství? Nebo to povede k další fázi tzv. únavy z rozšiřování?</strong></p>\n<p>To je samozřejmě těžké říci, protože to záleží na mnoha aktérech, na mnoha vládách a členských státech a jak víme z příkladu Severní Makedonie, i jedna země může vše zablokovat. Jak víte, šlo o Francii, čímž se nebudu nyní zabývat podrobněji, ale zkrátka záleží na motivaci členských států. Nechci vypadat jako předpovídatel budoucnosti, ale domnívám se, že pokud by západní Balkán skutečně dosáhl členské pozice, bylo by to ostatním zemím skutečně ku prospěchu. Poslední členský stát se připojil již před několika lety a myslím si, že toto je další krok. První velký krok pro západní země, jako je Německo, Francie, ale samozřejmě také pro severní a jižní země, byl přijmout státy střední a východní Evropy. Jelikož jsem ze střední a východní Evropy, vím, jak se obávali, že skutečně nezapadneme do společného projektu Evropské unie, ale my jsme zapadli. Pak tak trochu pomohlo rozšíření o zemi bývalé Jugoslávie, o Chorvatsko. Mám tedy pocit, že pokud se někdo nyní obává ještě vzdálenějších zemí, západní Balkán znovu ukáže, že ano, je to možné. Projekt je stále silný, tak pojďme pokračovat s dalšími zeměmi. Možná jsem příliš optimistická, ale vzhledem k historickému vývoji mám pocit, že je takováto budoucnost velice možná. </p>\n<p><strong>Pracovala jste na vizi Zelených/EFA ohledně budoucnosti Východního partnerství. Tento dokument se zasazuje o zahrnutí perspektivy členství do rámce Východního partnerství. Zatímco EU je stále neochotná nabídnout perspektivu členství zemím Východního partnerství, gruzínská velvyslankyně v EU navrhla, že vyhlídka něčeho na způsob Evropského hospodářského prostoru může být další možností. Myslíte si, že snaha o takovou možnost může být v této fázi reálnějším cílem?</strong></p>\n<p>Možná bych využila tuto příležitost a velmi stručně vysvětlila dokument, který jsme navrhli. Důvodem je to, že existuje několik možných variant pro budoucnost Východního partnerství, přičemž některé politické skupiny a politické síly představily některé své vize, se kterými já osobně nesouzním. Například Vám již známá strategie Trojice. Myslím, že to je přesně to, co jsem řekla před několika okamžiky o rozdělení regionu - vím, že cenou za dvourychlostní Evropskou unii by byla ztráta těch, kteří zůstanou pozadu. Nechci, aby nikdo v regionu zůstal pozadu, protože v tom vidím nebezpečí. To je důvod, proč jsme navrhli, řekněme, opačný pohled oproti těm vizím, které byly prezentovány, a o tom tento dokument je. Takže, samozřejmě, je to velmi ambiciózní a vypovídá to spíše o tom, co bychom chtěli z dlouhodobého hlediska. Neznamená to, že se to stane v příštích dvou letech, ale pokud máte něco jako vizi a víte, kam jdete, pak je mnohem snazší skutečně postupovat kupředu. Proto všichni hovoříme o členství. Samozřejmě, že pokud bude v příštích 2 letech nebo i dříve nějaká varianta proveditelnější, určitě ji podpoříme. Myslím si, že Evropský hospodářský prostor je krok velmi dobrým směrem, protože i samotná EU začínala hospodářskou integraci, i když důvodem byl také mír na evropském kontinentu. Hospodářská integrace je vždy velmi užitečná, a to i při jakékoli jiné politické integraci. Takže si myslím, že toto je proveditelnější. Také si myslím, že je důležité vždy zdůrazňovat, že členství je až tím nejzazším cílem, a to je to, kam míříme, abychom se nezasekli jen na jedné možnosti. </p>\n<p><strong>K další diskusi o tzv. Trio strategii požaduje Gruzie-Ukrajina-Moldavsko formát EU+3 pro sektorovou integraci. Mnoho analytiků tvrdí, že formát 3+1 může nabídnout intenzivnější platformu pro dialog mezi EU a přidruženými zeměmi. Myslíte si, že zavedení takového formátu bude možné na summitu Východního partnerství, který se má uskutečnit v roce 2021? Mohla byste přiblížit Váš názor ohledně této věci?</strong></p>\n<p>Děkuji Vám za tuto otázku, díky které to mohu podrobněji vysvětlit, protože vím, že pro Gruzínce, Ukrajince a Moldavany a také Armény se jedná o velmi důležitá pobídku a platformu. Nicméně, nechci stavět pokrok na tomto - myslím si, že pobídky vytvořené na míru jsou lepší, protože pokud je to jen tři plus jedna nebo jakýkoli jiný podobný model, tak to zanechá ostatní pozadu a to celému regionu nepomůže. Vím, že každá země má své vlastní problémy a výzvy, kterým musí čelit. Nemůžete ale tento region nechat pozadu s ohledem na všechny vnější aktéry, a nemluvím jen o Rusku, ale také například o Číně, která se snaží výrazně investovat do některých oblastí v mnoha zemích nebo dokonce i o Turecku, zasahujícímu z jižní hranice. Budu velmi upřímná, představují hrozbu. Jsou hrozbou a pokud uvidí, že je region rozdělen, okamžitě toho využijí pro své účely, následkem čehož budou mít ty tři progresivnější země za svými hranicemi velmi nestabilní, možná dokonce zmanipulované systémy. Pokud se zamyslíte nad tím, co se právě děje v Gruzii, například s posouváním hranic, nebo na Ukrajině a na Krymu, nechci si ani představit, jaké by byly potenciální hrozby, kdyby se tyto země díky vzájemnému rozdělení staly ještě zranitelnější. To je důvod, proč se obávám této Trio strategie a byla bych mnohem šťastnější, kdybychom zachovali Východní partnerství jako společný projekt EU, kde se všichni navzájem podporují - pokud máme dohodu o přidružení, stavme na tom; a pokud ji nemáme - zkusme udělat něco pro to, abychom ji měli. Myslím, že je to mnohem schůdnější. </p>\n<p><strong>Pokud jde o odvětvovou integraci, někteří analytici navrhli, aby EU zahájila se svými východními sousedy spolupráci v oblasti bezpečnosti. Gruzie byla, zejména v poslední době, cílem kybernetických útoků a dezinformací pocházejících z Ruska. Myslíte si, že by EU měla být aktivnější, pokud jde o spolupráci se zeměmi Východního partnerství v oblasti kybernetické bezpečnosti, hybridních hrozeb a dezinformací? Může spolupráce dojít ještě dál, pokud jde o připojení přidružených zemí k SBOP/PESCO?</strong></p>\n<p>Na dezinformace se hodně soustředím. A ano, je to velmi vážné téma. Myslím, že bychom se nikdy neměli soustředit pouze na jednu část, protože mezinárodní vztahy jsou velmi komplikovaným systémem vztahů a diplomatických opatření. Proto, pokud bychom se chtěli soustředit pouze na bezpečnostní spolupráci, pak by například Rusko mohlo mít pocit, že je to velmi ofenzivní krok a mohlo by proti němu přijmout opatření, což jsme nezamýšleli. Takže si myslím, že je nejlepší se zaměřit na celý balíček oblastí, a to jak například na hospodářskou spolupráci v oblasti regionálního rozvoje, tak ano, také na hybridní hrozby, jako jsou počítačové útoky nebo dezinformace. S určitostí vím, že EU a země Východního partnerství již nyní spolupracují v oblasti dezinformací. Snaží se sdílet know-how o tom, jak řešit dezinformace, jaké kampaně se chystají. Největší platformy samozřejmě často sídlí v Americe. Diskutují s různými zeměmi a snaží se jim pomoci například odhalit a zakrýt operace nebo trolly pro dezinformační kampaně. Proto si také osobně myslím, že by se Amerika měla ještě více angažovat, vzhledem ke svému specifickému postavení ve světě a v mezinárodních vztazích. Byla bych velmi ráda, kdyby jednoho dne Gruzie vstoupila do NATO. Vím, že je to kontroverzní téma, ale opravdu si myslím, že by se NATO mělo zaměřit na, řekněme, řešení situace v těchto zemích, a pokud nemůže z různých důvodů řešit problém členství, pak si myslím, že se může rozhodně alespoň více zapojit. SBOP a dokonce i PESCO jsou samozřejmě také ve hře. Chtěla jsem jen upozornit i na tento aspekt, protože když mluvíme o bezpečnosti ve světě, nejde jen o EU. Ti největší hráči se nachází bohužel, a říkám to nerada, někde jinde.</p>\n<p><strong>EU reagovala rychle na pomoc zemím Východního partnerství během pandemie: poskytování grantů, makrofinančních půjček, spotřebního materiálu a zdravotnického vybavení. Nové průzkumy veřejného mínění provedené v roce 2019 navíc ukazují, že EU má v oblasti Východního partnerství poměrně vysokou míru podpory. Myslíte si, že vzhledem k významu zahraniční pomoci rozvojovým zemím během pandemické krize byla taková reakce dalším stěžejním krokem k potvrzení EU jako nezbytného a nejspolehlivějšího partnera pro země Východního partnerství, zejména ve vztahu k jiným mocnostem v regionu?</strong></p>\n<p>Ano, odpověď je jednoduše ano. Rozhodně si myslím, že tento krok ze strany EU byl zásadní a ukázal, jak důležitý pro nás tento region je ve srovnání s jinými mocnostmi působícími v dané oblasti. Budu samozřejmě hovořit zejména o Číně, která, pokud vím, také poskytla nějakou podporu a pomohla. Myslím si, že zde při srovnání vidíme, že EU je stále největším hospodářským blokem na světě a že má moc pomoci, a to, řekněme, bez jakýchkoli podmínek. Jsem tedy velmi ráda, že EU projevila tento druh síly v současné pandemii, zejména vzhledem k tomu, že čínské orgány závažným způsobem dopomohly jejímu šíření tím, že zatajovaly informace, jak dnes víme. Věděly o viru už nějakou dobu před tím, než se začal šířit, a pokud by se o tento druh informací podělily se světem dříve a nesnažily se je potlačit, mohli jsme být lépe připraveni. Nemyslím si tedy, že bychom se obecně měli spoléhat na tyto autoritářské systémy a jsem ráda, že se EU v tomto druhu pomoci ukázala být lepší.</p>\n<p><strong>Teď k dohodě z 8. března. Gruzínský parlament schválil změnu ústavy a země tak přešla na takřka poměrný volební systém. Opozice se však hlasování nezúčastnila a tvrdila, že vládnoucí strana nesplnila dohodu tím, že nepropustila všechny politické vězně. Jak byste posoudila celý proces?</strong></p>\n<p>Pro začátek, jsem velice ráda, že dohoda z 8. března existuje a že k ní došlo. Jsem také velmi ráda, že i když to tak někdy působilo, nakonec nikdo nepoužil pandemii k tomu, aby odložil jakýkoli posun kupředu v těchto záležitostech, protože to bylo něco, čeho jsme se obávali, že se od Vás dozvíme, protože když najednou máte na starosti pandemii, je docela obtížné vypořádat se s běžnou každodenní politikou. Jsem tedy ráda, že to opravdu nezmařilo všechna vyjednávání. Zcela chápu, že opozice nehlasovala, protože situace ohledně politických vězňů je opravdu důležitá a zároveň nešťastná a myslím si, že to jen dokazuje, že si stále stojí za tím, o čem původně vyjednávali. Nemyslím si, že by to byl problém, vláda má totiž většinu hlasů, proto je to taky vláda, že? Takže, pokud by ji nemohli prosadit, pak by celou dohodu vlastně stejně zrušili. Takže jsem vážně šťastná, že to prošlo. V současné chvíli to hodnotím tak, že situaci bedlivě sledujeme. Doufáme, že před říjnovými volbami všechno zapadne na správné místo a samozřejmě, pokud něco nepůjde správnou cestou, budeme připraveni to komentovat a pokusit se zapojit nebo pomoci s vyjednáváním, pokud to bude možné.</p>\n<p><strong>Minulý měsíc se demonstranti při příležitosti prvního výročí protestů z 20. června shromáždili před parlamentem. Samotný protest před rokem nakonec vedl k nedávné ústavní změně, pokud jde o takřka poměrný volební systém. Vláda však stále tvrdí, že tehdejší protesty se staly násilnými a že šlo o snahu „destruktivní opozice“. Někteří si myslí, že protest byl jasným signálem vůči Rusku z hlediska asertivního postavení Gruzie k okupaci, jiní to považují za signál vůči západu, kdy gruzínští občané usilují o demokratičtější poměry v zemi. Jak hodnotíte celý proces z tohoto pohledu?</strong></p>\n<p>Jak jistě víte, v Gruzii jsem byla již několikrát. V Bruselu i všude jinde se snažím mluvit se všemi zúčastněnými stranami, nejen s vládnoucí stranou a opozicí, ale také s protestujícími, s občany, s aktivisty, s nevládními organizacemi. Snažím se skutečně si vytvořit ten nejobjektivnější pohled, jaký mohu. Můj názor je samozřejmě stále subjektivní. Netvrdím, že mám naprostou pravdu a že to, co říkám, je naprosto správné, protože ono je vždy těžké soudit na dálku věci, u kterých jsem nebyla. Troufám si však říci, že mám názor a ten názor je takový, že protestující násilní nebyli a že případy, které se staly, byly individuální, nebo možná dokonce zinscenované. Nemůžeme to říci s jistotou, ale nemyslím si, že by vláda měla obecně tvrdit, že všichni protestující byli násilní. Protestující dělali, co mohli, v situaci, ve které byli, a já plně stojím za jejich snahou. Jsem velmi ráda, že po roce došlo k posunu v plnění jejich požadavků. Dovolte mi podotknout, že to není tak běžné. Jsem z České republiky, kde protestujeme proti našemu předsedovi vlády už asi rok a nestalo se nic. Takže jste ve skutečnosti úspěšnější než my. Tím pádem vidím celý tento proces jako ve skutečnosti docela úspěšný, alespoň ve srovnání s námi. Pokud se široká veřejnost a občané budou stále více zapojovat a budou aktivní a budou dávat energii do něčeho pozitivního, pak si myslím, že za pár let od této chvíle uvidíte obrovskou změnu a obrovskou transformaci. Jsem také ráda, že to ukazuje, kde Gruzie stojí ve vztahu k Rusku a ve vztahu k EU.</p>\n<p><strong>Gruzínské parlamentní volby proběhnou v říjnu 2020. Nedávno velvyslanec USA v Gruzii i Vaše kolegyně, europoslankyně Viola von Cramon, vyjádřili obavy, že by se Rusko mohlo pokusit zasáhnout do volebního procesu. S ohledem na nedávné případy, kdy se Rusko vměšovalo do voleb v zahraničí, obáváte se tohoto nebezpečí v Gruzii? Jaká preventivní opatření by měla gruzínská vláda podniknout?</strong></p>\n<p>Ano, a také vidím nebezpečí nejen ze strany Ruska. Již existují rozsáhlé studie o tom, kolik zahraničních zásahů do demokratických voleb se děje.  A to nejen v jednom regionu. Je to globální záležitost, také v Jižní Americe, kde nás to sice nemusí přímo zasáhnout, ale děje se to v Brazílii, Paraguayi. EU tomu samozřejmě také čelí, USA má tyto problémy již delší dobu a bylo tomu tak i v posledních prezidentských volbách. Země Východního partnerství jsou samozřejmě velmi zranitelné, vzhledem k blízkým sousedům, které v tomto regionu máte. Takže si myslím, že by gruzínská vláda měla rozhodně podniknout opatření. Myslím si, že největším problémem jsou zahraniční zásahy v online světě. Je to možná nenápadnější, než kdyby někdo doopravdy míchal s volebními hlasy, nebo kdyby se někdo pokusil někoho podplatit přímo před volební místnosti, z toho důvodu je to však ještě nebezpečnější. Jde o to, že takto je možné pokrýt obrovské množství obyvatel a může se tak dít po celé měsíce. Může se tak dít již právě teď. Mohou zde probíhat dezinformační kampaně, jejichž cíle možná nevidíme. Někdy tyto druhy dezinformačních kampaní nemají okamžitý cíl. Nejde o podporu jednoho kandidáta nebo jedné strany nebo o to být proti někomu. Jde spíše o to rozdělit společnost tak, aby se lidé mezi sebou hádali a bojovali proti sobě, v čemž spočívá děsivá síla hybridních hrozeb. Myslím si tedy, že vláda by měla začít podnikat takové kroky, jako je skutečná komunikace s opozicí a komunikace se svými občany, protože pokud občané nedůvěřují své vládě a své zemi obecně, nastává chvíle, kdy jsou schopni uvěřit dezinformačním kampaním a kdy se nechají zmanipulovat. Pokud je vláda důvěryhodná a pokud je také opozice konstruktivní a důvěryhodná, jsou méně zranitelní. Toto bych jim tedy poradila. Samozřejmě, že zde existují i více technická opatření a že mezi EU a Gruzií bude rozhodně probíhat určitá komunikace, a pak zde budou samozřejmě také volební pozorovatelé, kteří budou dohlížet na průběh voleb. Myslím si ale, že to je něco, na čem gruzínská vláda může pracovat nyní a pořád, protože v dlouhodobém horizontu se to určitě vyplatí.</p>\n<p><strong>Giorgi Jgharkava\nInterPressNews</strong></p>\n              "
  },
  {
    "id": 99,
    "link": "/strategie-komise-proti-dezinformacim-krok-spravnym-smerem/",
    "img": "/tmp/images/evropska_komise.width-800.png",
    "date": "16. 6. 2020",
    "title": "Strategie Komise proti dezinformacím: Krok správným směrem!",
    "perex": "Evropská komise představila novou strategii pro boj proti dezinformacím. Současná právní úprava totiž nebyla dostatečná – šlo především o dobrovolné zapojení firem jako je Google, Facebook či Twitter. [1] Ty se dobrovolně přihlásily, že budou dodržovat obecná kritéria. Problémem ale byla právě ona dobrovolnost. Společnosti si tvořily hodnocení úspěšnosti tohoto boje samy na sebe. Nově by měly místo toho poskytovat měsíční reporty o tom, jak jsou v tomto boji úspěšní, přímo Evropské komisi.",
    "content": "\n                <p>Nová strategie jde ještě dál. Hlavním nástrojem má být podpora tzv. fact-checkerů, kteří by ověřovali informace a uváděli cílené dezinformace na pravou míru. Jako jeden z příkladů, proti kterému je třeba bojovat, Komise uvádí například klamání spotřebitele. [2] Během koronavirové pandemie se po síti šířily nabídky různých produktů, které měly zaručeně pomáhat proti koronaviru. To, že neměly žádné atestace či potvrzení o léčebných účincích, je jedna věc. Horší je to, že tyto produkty mohly být dokonce zdraví škodlivé. </p>\n<p>Nejde tak o cenzuru názorů, jako o narovnání právního prostředí internetu s offline prostředím. Klamání spotřebitele a úmyslný prodej zdraví nebezpečných věcí není legální u fyzických produktů a služeb.</p>\n<p>Evropská komise dále zřizuje Observatoř pro digitální média, která bude propojovat fact-checkery, akademické pracovníky a zaměstnance médií. Observatoř bude mít pobočku v každé členské zemi a bude sloužit hlavně k tomu, aby si členské země mohly vyměňovat informace a už vyvrácené lži. Zajistit to má tzv. rapid alert system – pokud někdo v rámci české pobočky observatoře vyvrátí nějakou dezinformaci, která se rychle šíří po internetu, pomocí tohoto systému se tato informace dostane všem ostatním členům observatoře v Evropské unii. Jednu informaci tak nemusí vyvracet několik týmů najednou, stačí, aby to udělal jeden. Tím se hodně zefektivní celý proces. [3]</p>\n<p>Tato strategie vznikla pod českou eurokomisařkou Věrou Jourovou a jejím týmem. Já tento počin vysoce cením, včetně toho, že poprvé pojmenovává některé problémy i aktéry nahlas.</p>\n<p><em>Zdroje:</em></p>\n<p>[1]\nhttps://www.reuters.com/article/us-health-health-coronavirus-eu-disinfor/facebook-twitter-google-to-report-monthly-on-fake-news-fight-eu-says-idUSKBN23H1EH</p>\n<p>[2]\nhttps://ec.europa.eu/info/sites/info/files/communication-tackling-covid-19-disinformation-getting-facts-right_en.pdf (pozn.: Strategie je zatím pouze v EN, FR a DE, postupně bude přeložena do všech jazyků.)</p>\n<p>[3]\nhttps://euractiv.cz/section/digitalni-agenda/news/eu-pritvrdi-v-boji-proti-dezinformacim-covid-19-nam-otevrel-oci-rika-komise/</p>\n              "
  },
  {
    "id": 100,
    "link": "/otevreny-dopis-senatu-usa-tykajici-se-zakona-earn-it/",
    "img": "/tmp/images/Document-page-001.width-800.jpg",
    "date": "2. 5. 2020",
    "title": "Otevřený dopis Senátu USA týkající se zákona EARN IT",
    "perex": "Vážení představitelé Senátu Spojených států amerických,",
    "content": "\n                <p>my, níže podepsaní poslanci Evropského parlamentu, podporujeme dlouhodobé partnerství a spolupráci mezi Evropskou unií a Spojenými státy americkými v duchu svobody jakožto naší společné základní hodnoty.</p>\n<p>Naše století je poznamenáno vzestupem digitálního autoritářství a všudypřítomného hromadného sledování ze strany nepřátelských státních aktérů i soukromých a právnických osob. Jsme svědky čtrnáctého po sobě jdoucího roku, kdy se zhoršuje globálně svoboda. Soukromí a bezpečnost v digitální sféře jsou luxusem, který si mnoho lidí na světě nemůže dovolit, a je čím dál tím obtížnější jej dosáhnout. Soukromá a bezpečná komunikace je základem svobody projevu a svobodné demokratické společnosti. Pokud jsou občané zbaveni schopnosti spolu volně mluvit a volně za předpokladu neviny a beze strachu ze státního stíhání, nemohou demokratické kontroly a rovnováhy fungovat. Věříme, že Evropská unie a Spojené státy se musí spojit, aby zachovaly a prosazovaly bezpečnou a necenzurovanou svobodu slova a nabídly světu morální, legislativní a komerční alternativy digitálního autoritářství.</p>\n<p>Ústava Spojených států amerických zakotvuje ochranu svobody projevu ve svém prvním dodatku. Čtvrtý dodatek rovněž chrání americké občany před nepřiměřenými prohlídkami a konfiskacemi ze strany vlády, a tedy proti svévolnému vládnímu dohledu. Řada rozhodnutí Nejvyššího soudu objasnila a rozvinula rozsah a okolnosti, za kterých se tato práva vztahují na moderní digitální komunikaci vytvářenou uživateli.</p>\n<p>Cílem zákona EARN IT (S. 3398) je zabránit sexuálnímu zneužívání dětí online. Aktuálně projednávaný zákon ale pravděpodobně dosáhnutí tohoto naléhavého cíle příliš nepomůže; místo toho bude mít kalamitní důsledky pro svobodu projevu daleko za hranicemi Spojených států. Znepokojuje nás, že by tento zákon přímo ovlivnil způsob, jakým americké společnosti shromažďují a zpracovávají údaje od evropských zákazníků, a také to, jakým způsobem by evropské a jiné společnosti musely poskytovat své služby americkým občanům. Zákon by ve své současné podobě pravděpodobně porušil první a čtvrtý dodatek americké ústavy a vytvořil by pro poskytovatele, kteří poskytují online služby v dobré víře, konkurenční nutnost zahájit hromadnou cenzuru a sledování a vytvořil by zadní vrátka pro přístup k šifrované komunikaci svých uživatelů.</p>\n<p>Zákon by se nezaměřoval výhradně na nezákonný materiál sexuálního zneužívání dětí (CSAM); místo toho je jeho snahou regulovat, jak by poskytovatelé online služeb měli obecně kontrolovat obsah vytvářený uživateli. Poskytovatelé by byli nuceni se buď zapojit do redakční činnosti, nebo riskovat ztrátu právní imunity pro obsah vytvářený uživateli podle článku 230 zákona o slušné komunikaci (Communications Decency Act). Návrh, že by si poskytovatelé online služeb museli zasloužit imunitu podle článku 230 dodržováním doporučených osvědčených postupů, ohrožuje celý účel zákona a na většinu nekalých aktérů stejně nebude mít téměř žádný účinek. Poskytovatelé služeb se škodlivým obsahem sídlící na tzv. temném webu již nyní nemají nárok na imunitu podle článku 230, protože se přímo podílejí na nezákonném obsahu na svých stránkách. Místo toho se komerční subjekty budou muset rozhodnout, zda se zapojí do cenzury nepředstavitelných objemů dat, čehož by bylo možné dosáhnout pouze pomocí automatizovaných filtrů a softwaru pro rozpoznávání vzorů se všemi jeho chybami a nedostatky, nebo budou riskovat ztrátu právní ochrany.</p>\n<p>Koncové šifrování je po celém světě zásadní pro bezpečnost a soukromí projevu. Požadovat tato zadní vrátka k šifrovaným službám jakožto nezbytný „osvědčený postup“, by donutilo poskytovatele online služeb, aby se buď zpronevěřili hodnotám, které přislíbili milionům svých zákazníků, tím, že se skutečně vzdají šifrování; nebo aby opustili trh Spojených států a přesunuli operace jinam. Poskytovatelé online služeb jsou již ze zákona povinni hlásit jakýkoli CSAM, o kterém vědí. Osoby zabývající se nezákonnou obchodní činností s materiálem zachycujícím zneužívání dětí nezastaví zrušení šifrovaných služeb na populárních platformách, ale budou i nadále šifrovat svůj nezákonný obsah bez použití komerčních online služeb. Systematické a nepřiměřené sledování a cenzura komerčních poskytovatelů online služeb by proto pravděpodobně nemělo za následek pokles CSAM.</p>\n<p>Aplikace s koncovým šifrováním běžně používají jak vládní úředníci EU, tak vlády USA a jsou požadovány a doporučovány americkou armádou i zpravodajskými službami, evropskými vládami a evropskými institucemi. Vyzýváme Vás, abyste ve Vašem úsilí zabránit online sexuálnímu zneužívání dětí zároveň zajistili ochranu svobodného, bezpečného projevu a soukromí v digitální doméně.</p>\n<p>S úctou</p>\n<p>Markéta Gregorová\nposlankyně Evropského Parlamentu</p>\n              "
  },
  {
    "id": 101,
    "link": "/reakce-proc-pohled-marxismu-na-aktualni-ekonomickou-situaci-nepasuje/",
    "img": "/tmp/images/15.4_fb.width-800.jpg",
    "date": "23. 4. 2020",
    "title": "Reakce: Proč pohled marxismu na aktuální ekonomickou situaci nepasuje",
    "perex": "Pavel Mrštík ve své reakci na můj článek o ekonomických dopadech koronavirové pandemie vychází z jiných ekonomických směrů. Diskuze o ideálnosti tržní ekonomiky ale není na místě při posuzování aktuálních dopadů, vzhledem k tomu, že na principech tržní ekonomiky funguje de facto většina světa, a v jejích mantinelech se tak pandemie většiny z nás dotkne. Rozhodla jsem se tedy na článek reagovat a rozebrat některé z argumentů.",
    "content": "\n                <p>Tvrzení, že COVID-19 byl pouhým spouštěčem ekonomické krize, ke které by dříve či později došlo, je naprosto relevantní, stejně tak jako odkaz na čtyři fáze hospodářského cyklu. Nicméně právě koronavirus způsobil situaci, kdy bude globální ekonomika nucena čelit již zmíněnému trojitému šoku, což je něco, s čím klasický scénář čtyř fází hospodářského cyklu nepočítá. Rovněž je důležité nezaměňovat pojmy ekonomická recese a ekonomická krize.</p>\n<p>Na začátku autor uvádí, že poptávkový šok je očištění od nadvýroby − domnívám se, že v případě koronaviru lze toto tvrzení jednoduše vyvrátit. Pakliže by nedošlo k uzavření většiny populace do karantény, neklesla by poptávka po letenkách, hotelech, restauračních zařízeních. Zjednodušeně − nesnížila by se poptávka po spotřebě jako takové, lidé by poptávali zboží nadále ve stejném poměru, jako tomu bylo doposud. </p>\n<p>Nerada bych příliš zabíhala do detailů tvrzení, že vlastní bydlení je základní lidské právo. V Listině základních lidských práv a svobod zmíněno není, člověk má právo vlastnit majetek, nemá ale nárok na vlastní bydlení. Chápu, kam tím autor míří, ale to bych považovala spíše za téma k debatě nad základním příjmem, ne nad tím, co má spadat pod lidská práva.</p>\n<p>Více se chci zastavit u toho, proč si lidé ve vyspělých ekonomikách nemohou dovolit vlastní bydlení. Ekonomicky rozvinutá země se vyznačuje mnoha faktory − zdravotním systémem a jeho dostupností, kvalitou života, dostupností vzdělání, snižováním třídních rozdílů apod. Dostupnost vlastního bydlení, nikoliv bydlení jako takového, mezi tyto faktory zařadit nelze. Tržní ekonomika se řídí nabídkou a poptávkou a na poptávkové křivce se vždy najdou tací, co nejsou ochotni či nemohou za daný statek zaplatit cenu, jež určuje trh. Pro nejchudší vrstvy obyvatel existují sociální příspěvky, které jim mohou pomoci dorovnat tržní cenu pronájmu bytu a je dobře, že je tento nedostatek tržního fungování vyrovnáván. Důležité v rozvinuté společnosti není vlastnictví, ale právě že lidé mají kde bydlet. Kdo je majitelem bytu není rozhodující; za předpokladu, že nedochází ke zneužívání nájemníků. </p>\n<p>Autor také vznáší dotaz: „(...) jak je možné, že banka neměla dostatečné finanční rezervy, aby této krizi čelila?\" Banky drží tzv. povinné minimální rezervy, které jsou stanovené Centrální bankou (v našem případě Evropskou centrální bankou). Pakliže by banky držely 100 % svých vkladů, nemohly by peníze půjčovat dál a nedocházelo by k vytváření nových ekonomických hodnot. Příklad − do banky si uložíte 100 Kč, banka 80 Kč půjčí pekaři, který si koupí pekárnu na chleba, prodejce pekáren svůj zisk (80 Kč) uloží opět do banky. Banka půjčí 60 Kč paní, která si koupí auto a dohodne se s pekařem, že bude rozvážet jeho pečivo do místních supermarketů. Kdyby banka tyto peníze nepůjčovala dál, pekař by si nemohl otevřít pekárnu, prodejce pekáren by nic neprodal a řidička by neměla živnost na rozvážení pečiva. Tento princip funguje na základě tzv. peněžního multiplikátoru, jež je dobře vysvětlený <a href=\"https://cs.wikipedia.org/wiki/Bankovnictv%C3%AD_%C4%8D%C3%A1ste%C4%8Dn%C3%BDch_rezerv\">zde</a>. </p>\n<p>Na světě nenajdete banku, která by mohla fungovat bez multiplikátoru či byla krytá jinou komoditou (od krytí zlatem se upustilo na konci 20. let 20. století právě z důvodu krachu na burze a faktu, že krytí zlatem situaci ještě zhoršilo). A důvod, proč by banka vlastně měla posílat peníze dál? Dokud tomu tak nebylo, ekonomika se celá staletí v podstatě nehýbala, tehdejší HDP (budeme-li o tom tak pro zjednodušení hovořit) stagnoval. Až s příchodem prvních bankovních institucí začala ekonomika růst a bylo možné zvýšit kvalitu života - a lidé si tak například mohli dopřát vlastnit majetek (nezávisle na dědictví a původu). Tuto skutečnost skvěle popisuje například Harari ve své knize Sapiens. </p>\n<p>Na závěr se vyjádřím k tvrzení, že mzda zaměstnanců je zahrnuta v nepřímých nákladech společnosti. Náklady společnosti lze dělit z několika hledisek (účetní, účelové, druhové). Pakliže se bavíme o přímých a nepřímých nákladech, mezi přímé náklady patří spotřeba materiálu, odpisy i ony mzdy (včetně odměn a všech nákladů se mzdou spojených); naproti tomu nepřímé náklady se velmi špatně sledují, protože nejsou provázány na výrobu jako takovou (může se jedna například o daň z nemovitosti, pojištění, úroky z úvěrů a další), tudíž se nedají vyčíslit. Nerozumím tedy, jak „nadhodnota zaměstnancovy práce\" může činit zisk, a zároveň jak zaměstnance, který nechodí do práce a tudíž nevyrábí (firma nemá co prodávat) lze zaplatit? </p>\n<p>Ekonomika 21. století vychází z novodobé teorie neoklasické ekonomie, která rovněž určuje rámec, v kterém se odehrává analýza. Aplikovat (neo)marxistickou teorii je příkladově možné, je však nezbytné uvědomit si, že současná ekonomika na dané teorii nestojí, proto není možné ji touto optikou posuzovat. Současná kapitalistická ekonomika má své problémy a má jich hodně, na tom se jistě shodneme. Pojďme se ale tedy pobavit o způsobech, jak problémy odstraňovat, například aplikací již zmíněného progresivního zdanění.</p>\n              "
  },
  {
    "id": 102,
    "link": "/trojity-ekonomicky-sok-realita-zitrka/",
    "img": "/tmp/images/finance-4599824_1920.width-800.jpg",
    "date": "20. 4. 2020",
    "title": "Trojitý ekonomický šok − realita zítřka?",
    "perex": "Velmi pravděpodobně. V důsledku stále narůstajícího růstu počtu případů nemoci COVID-19 je zřejmé, že čelíme možná jedné z největších ekonomických krizí vůbec. Každá z velkých předchozích krizí si nesla svá specifika − ekonomika nebyla schopna čelit šokům na straně nabídky, poptávky, či ze strany finančního sektoru. Škody způsobené koronavirem se však promítají do všech výše uvedených oblastí a předpokládá se, že brzy bude naše ekonomika čelit tzv. trojitému ekonomickému šoku. Kvůli globalizaci a závislosti národních ekonomik na vzájemné výměně zboží, tedy mezinárodním obchodu, tyto změny zasáhnou celý svět.",
    "content": "\n                <h2>Jaké důsledky může tato krize přinést?</h2>\n<p>Ekonomická krize může být vyvolána tzv. poptávkovým šokem, k tomu dochází v důsledku změny chování spotřebitelů (domácností) a investorů. Lidé přestávají nakupovat (poptávat) zbytné zboží, investoři přestávají poptávat investiční příležitosti, nenakupují akcie a naopak se zakoupených aktiv snaží velmi rychle zbavit. Ve chvíli kdy lidé zredukují svou spotřebu, dochází k hromadění produktů na skladech, pozastavení výroby a následnémů propouštění zaměstancnů firem a růstu nezaměstnanosti. Jako příklad poptávkového šoku se velmi často uvádí události po 11. září 2001, kdy byl celý svět ochromen teroristickými útoky. Lidé kvůli obavám „co se bude dít dál\" výrazně snížili svoji spotřebu, báli se cestovat, investoři očekávali pokles hodnoty dolaru a zbavovali se akcií amerických firem. Odhaduje se, že teroristické útoky „stály\" Ameriku kromě 3000 životů také odhadem 6 bilionů amerických dolarů. Dopady na mezinárodní obchod a napojené ekonomiky byly v konečném důsledku daleko rozsáhlejší, například asijský trh zaznamenal propad z růstu 12,4 % v roce 2000 na -0,2 % v roce 2001.</p>\n<p>Tzv. nabídkové šoky lze vysvětlit na příkladu ropných šoků ze 70. let, kdy se Organizace zemí vyvážejících ropu (OPEC) rozhodla uvalit ropné embargo na země, které podporovaly Izrael během jomkipurské války. Došlo ke snížení výroby ropných a dalších na ropě závislých produktů, výrazně se zvýšila cena paliva, což mělo významný dopad na automobilový průmysl. Evropské hospodářské společenství (EHS) tehdy dováželo 80 % objemu ropy právě z těchto zemí, a přestože ne na všechny země bylo uvaleno ropné embargo, celosvětové zvýšení cen ropy mělo fatální důsledky pro tehdejší ekonomiku a automobilový průmysl. Objem mezinárodního obchodu tehdy celosvětově poklesl o více než 7 %.</p>\n<p>Poslední z uvedených důvodů vzniku ekonomické krize je kolaps finančního systému. Pravděpodobně si všichni pamatujeme krizi, jejíž počátek je spojován s krachem americké investiční banky Lehman Brothers v roce 2008 a amerického hypotečního trhu. Díky globalizaci finančního systému a vzájemné závislosti velmi rychle začaly krachovat další banky a krize zasáhla takřka celý svět. Co bylo příčinou vzniku tak rozsáhlé finanční krize? Velkou část viny nese neuvážené snižování úrokových sazeb a zjednodušování podmínek pro získání hypotečních úvěrů, kdy se nemovitosti a hypotéky staly dostupné i nižším příjmovým skupinám. Ačkoliv ne všichni zadlužení byli schopni své dluhy splácet, tak podíl nemovitostí, jež se ocitly na trhu a byly nabídnuty k „dražbě\", byl tak obrovský, že nastala situace, kdy reálná cena nemovitosti byla nižší, než hypoteční dluh. Banky se následně ocitly ve finanční tísni, protože dlužníci nebyli sto splácet úvěry a bylo zřejmé, že nemovitost ani nikdo za dlužnou částku neodkoupí. Jakmile začaly krachovat finanční instituce, došlo k velkému propadu na akciovém trhu, firmy začaly propouštět své zaměstnance, zvýšila se nezaměstnanost a ekonomika se propadla do nejhlubší krize od krachu na burze z roku 1929. Hrubý domácí produkt v EU klesl o 4,3 % a nezaměstnanost v EU se v roce 2009 vyšplhala na 8,5 %.</p>\n<h2>Případ pandemie</h2>\n<p>Otázkou je, jak může pandemie koronaviru zapříčinit působení všech tří šoků naráz. Odpověď je poměrně jednoduchá. Uvalení karantény na většinu populace vede ke dvěma jevům − výrazně menší spotřebě poptávaného zboží (poptávkový šok) a zároveň k velkému poklesu vyráběného zboží (nabídkový šok). Jelikož ne všechny firmy mohou fungovat prostřednictvím homeoffice (zejména služby či strojní a zemědělská výroba), dojde k propouštění zaměstnanců, jež nebudou firmy kvůli neexistujícím ziskům schopny zaplatit. Například skandinávské aerolinky SAS již propustily 90 % svých zaměstnanců, tedy 10 tisíc osob, Španělsko eviduje přes 300 tisíc nově nezaměstnaných a Americká centrální banka se obává ztráty až jedné třetiny pracovních míst v USA, přičemž aktuálně evidují nárůst přes 6,6 milionů nezaměstnaných. Právě absence zisků firem rovněž povede ke snížení likvidity firem (schopnosti převést v krátkém čase majetek na peníze) a následně nemožnosti splácet dluhy a úvěry (komerčním) bankám. Takováto situace velmi rychle povede ke krachu finančního systému, jak se tomu stalo v roce 2008.</p>\n<p>Lze takové situaci vůbec zamezit? Je naivní tvrdit, že se dá zabránit vzniku nastupující ekonomické krize, avšak lze si vzít poučení z krizí minulých a dopady pandemie koronaviru alespoň zmírnit. Zavedená opatření by měla být dvojího typu − fiskální (prováděná vládou) a monetární (řízená centrální bankou, tedy apolitická).</p>\n<p>Mezi fiskální opatření lze zařadit například záchranné balíčky, kdy bude nízkopříjmovým domácnostem a živnostníkům vyplacena jednorázová částka, jež alespoň částečně uhradí ušlé zisky a výplaty a dojde tak ke stimulaci poptávky. Tento krok se nazývá helicopter money, kdy dochází k přirovnání, že vláda vyhazuje peníze z helikoptéry (viz krok Donalda Trumpa). Může také dojít k odložení splátek úvěrů firem a odlehčení tak jejich finanční situaci. Velmi důležitá je rovněž podpora mezinárodního obchodu, tzn. zajištění dodávek zboží, a to i v případě uzavření hranic jednotlivých států. V neposlední řadě je třeba navýšit podíl investic do výzkumu a vývoje a tím urychlit vývoj léku proti koronaviru.</p>\n<p>Nabízí se otázka, kde stát vezme peníze na tak rozsáhlé financování. Způsobů existuje několik, nejčastějším a nejjednodušším (avšak ne nejšťastnějším) způsobem je peníze prostřednictvím centrální banky natisknout (příklad právě Helicopter money). Zde je však důležitá přísná disciplína, jelikož při nadměrném počtu peněz v oběhu dochází k růstu inflace, a tím znehodnocování peněz a snižování jejich hodnoty. Druhým způsobem je prodej státních dluhopisů, přičemž vláda emituje státní dluhopis (nutno podotknout, že dluhopisy stabilních demokratických systémů mohou být dobrá investice, stejně tak to ale funguje i opačně), přičemž investoři, kteří nechtějí přijít o své peníze, dluhopisy zakoupí a stát tak dofinancuje, alespoň částečně, svůj rozpočet.</p>\n<p>Monetární opatření by měla být řízena centrálními bankami dílčích států, či nadnárodními bankami − jako je například Evropská Investiční Banka či FED (Federální rezervní systém). V ideálním případě jsou tyto banky apolitické a vlády nemají šanci je ovlivňovat a řídit. Nedochází tak k porušování demokratického systému a banka neslouží jako vládní kasička. Mezi takováto opatření lze zařadit poskytnutí zvýhodněných úvěrů obchodním (komerčním) bankám ze strany Centrální banky, kdy dojde k zachování likvidity bank a tím výraznému snížení rizika jejich krachu. Centrální banka může také nakoupit korporátní dluhopisy, čímž zajistí přísun peněz do firem (Japonská centrální banka se rozhodla odkoupit fondy investující do nemovitostí). Další z možností je snížení úrokových sazeb, což by mělo vést ke zvyšování investic (k tomuto kroku se rozhodly de facto všechny velké státy). Kromě výše zmíněného „tisku\" peněz mohou centrální banky zajistit potřebné peníze také obchodováním s cennými papíry (podobný princip jako u státních dluhopisů) nebo valutami (cizí měny).</p>\n<h2>Globální krize − globální řešení</h2>\n<p>Která z výše uvedených opatření by tedy měla být aplikována? Po zkušenostech z finanční krize v roce 2009 je zřejmé, že je nezbytné předcházet krachu komerčních bank, domnívám se proto, že zvýhodněné úvěry menším bankám jsou velmi důležité, rovněž by se státy měly vyvarovat nadměrnému tisku peněžních prostředků a poptávku stimulovaly větší osvětou svých občanů, případně firmám ve ztrátě dofinancovat ušlé zisky a snížit tak hromadné propouštění zaměstnanců. Nejdůležitější je však nadnárodní spolupráce, přičemž by se měly největší ekonomiky světa (USA, Japonsko, Čína, EU..) domluvit na společných pravidlech, s jejichž pomocí se dopady krize zmírní. Není možné, aby pravá ruka nevěděla, co dělá levá, a v dnešním propojeném světě − a jak jsme si ukázali, finančně propojeném více, než kde jinde − platí dvojnásob.</p>\n              "
  },
  {
    "id": 103,
    "link": "/zvitezila-cina-nad-koronavirem/",
    "img": "/tmp/images/china_covid.width-800.jpg",
    "date": "15. 4. 2020",
    "title": "Zvítězila Čína nad koronavirem?",
    "perex": "V posledních dnech se šíří internetem zpráva, která vykresluje vykresluje Čínu jako vítěze nad epidemií COVID-19. Někteří vrcholoví politici se nás snaží přesvědčit o tom, že Čína by pro nás měla být vzorem. Je to opravdu tak?",
    "content": "\n                <p>Problém s důvěryhodností čínských statistik je dlouhodobá záležitost. Ať už jsou to čísla o výkonnosti ekonomiky - nebo o počtu nakažených. Celý problém spočívá v samotné podstatě systému. Čína je sledovací autoritativní režim, jehož nejvýraznější charakteristikou je <a href=\"http://bit.ly/cina_kontrola\"><strong>kontrola</strong></a>. Kontrola občanů, kontrola internetu, kontrola informací. </p>\n<p>Před vypuknutím pandemie čínská vláda tvrdila, že je vše v pořádku a že se nový koronavirus nemůže přenášet mezi lidmi. Byla to <a href=\"http://bit.ly/cinska_propaganda\">lež</a>. Čínská lidová republika týdny vědomě lhala a zatajovala informace, zatímco se virus nekontrolovatelně šířil do celého světa. Když však vyšlo najevo, že se virus může šířit i mezi lidmi, čínské úřady okamžitě zakázaly zveřejňovat všechny informace, které se týkají nemoci. Lékaři, kteří tyto informace potvrdili, byli pronásledováni a trestáni za šíření poplašných zpráv. </p>\n<p>Dnes se Čína pasuje do role vítěze a prodává či posílá \"humanitární pomoc\" do celého světa. Na internetu se však začínají šířit zprávy, které potvrzují mé obavy. Čína stále kontroluje informace. Tento <a href=\"http://bit.ly/krematoria\">článek</a> dokumentuje situaci v krematoriích ve Wu Hanu. Před krematorii se hromadí tisíce uren. Spalovny pracují 24 hodin denně 7 dní v týdnu. Lidé čekají hodiny, než si mohou vzít pozůstatky svých nejbližších. Takto nevypadá zvládnutá situace. A také tak nevypadá 3305 obětí, které Čína přiznala.</p>\n<p>Čína nese obrovskou zodpovědnost za to, čemu teď čelí de facto celý svět. Ne však kvůli tomu, že se tam virus dle všeho objevil jako první. Ale proto, že lži zhoršily boj s koronavirem a napomohly rozšíření až na úroveň pandemie. Nezapomínejme na to, až se s pandemií popasujeme.</p>\n              "
  },
  {
    "id": 104,
    "link": "/vrteti-assangem/",
    "img": "/tmp/images/assange_and_marketka.width-800.png",
    "date": "25. 3. 2020",
    "title": "Vrtěti Assangem",
    "perex": "Pondělí 24. ledna nebylo pro spoustu novinářů a čtenářů zpráv nikterak výjimečné. Dál pokračovaly aktualizace ohledně koronaviru, stojaté vody zčeřila jen razie policie na MPSV, v zahraničí se řešily tamní problémy. Málokdo ten den psal o Londýně — maximálně v souvislosti s brexitem.",
    "content": "\n                <p>A přitom v soudní místnosti číslo 2 v budově londýnského soudu Woolwich Crown Court započalo jedno z nejdůležitějších mezinárodních přelíčení právě pro novináře — a svobodu slova. Spojené království začalo jednat o tom, vydá-li zakladatele WikiLeaks Juliana Assange do Spojených států amerických.</p>\n<p>Julian Assange, Edward Snowden, Chelsea Manningová — whistleblowery našeho století netřeba dlouze představovat, ať je váš postoj k nim jakýkoli. Nestali se však nenáviděnými i milovanými jen proto, že zveřejnili určité informace? Každý zná jejich jména především proto, že otevřeli mezinárodní debatu o tom, nakolik má mít stát možnost tajit před svými občany to, co dělá. </p>\n<p>Bezpečnost, nebo svoboda? Ultimátní otázka, která protíná a rozděluje politické spektrum. Ale nenechte se mýlit zkreslením sociálních bublin: málokdo stojí na okrajích. Většina lidí nevnímá oba pojmy jako vzájemně exkluzivní — a i proto je debata tak citlivá.</p>\n<p>Sama jsem se do Londýna vydala jako oficiální pozorovatelka Evropského parlamentu. Slovo oficiální zde znamená, že Evropský parlament o pozorovatelskou misi zažádal a Británie mu vyhověla — nejedná se přitom o žádnou povinnost, kterou vůči Evropské unii má. Zajímaly mě primárně dvě věci: Jak je na tom Assange zdravotně, jelikož kolem toho bylo a je mnoho dohadů. A jakým způsobem soud probíhá, zachází-li s ním adekvátně a není-li případ politizován. </p>\n<p>Když jsem se kolem deváté ráno zařadila do fronty před budovu soudu, začalo mrholit. Byla jsem sice na seznamu pozorovatelů, ale první den seznam nikdo neměl a budovu ovládal chaos. Stálo to tedy značnou drzost a asertivitu, probojovat se skrze dav až dovnitř, kam pouštěli primárně novináře po malých skupinkách. Po desáté se ale zadařilo, leč části europarlamentní výpravy již buď byly uvnitř, či zůstaly venku. Zamířila jsem tedy k ochrance, sdělila důvod své přítomnosti a otázala se, kde přelíčení probíhá. Odkázali mě na soudní místnost číslo 2. K té jsem podle šipek zamířila, bezelstně do ní vešla — a zjistila, že v ní posedává jen pár novinářů. </p>\n<p>Nervózně jsem se posadila také a začala na mobilu psát vedoucí naší delegace, kde jsou a jsem-li na správném místě. Zatímco jsem čekala na odpověď, místnost se začala zaplňovat více lidmi, ale stále jsem nikoho nezajímala. Po chvíli přišla soudkyně a přelíčení začalo. V tu chvíli už jsem si byla téměř jistá, že v místnosti nemám místo, ale ani jsem se nehodlala vzdát té možnosti být u toho. Assange přivedli do budky v zadní části místnosti, která byla tvořena pravděpodobně z plexiskla a byla naproti soudkyni — tedy obhajoba i obžaloba seděly k němu zády. Mezi jednotlivými panely plexiskla byly úzké mezery. Těmi s Assangem mluvil jeho obhájce. </p>\n<p>Pokud se vám to nezdá jako normální, vězte, že obhajobě také ne. Hned druhý den požádali o to, aby mohl obviněný sedět v lavici s nimi, aby mohl se svými právníky mluvit. Tomu však soud nevyhověl se zdůvodněním, že s nimi může mluvit i tam, kde je. Tato slova nabyla až komického rozměru ve čtvrtek: zatímco jeho vlastní obhájce mluvil, Assange chtěl něco říct. Začal tedy ve své budce mávat rukou. Nikdo si ho nevšímal. Po chvíli si ho všimla jeho rodina a další pozorovatelé, kteří byli v podobné plexisklové budce nad soudní místností. Začali mávat také. O několik dlouhých momentů později, kdy obhájce stále mluvil a lidé mávali a posunkovali, si lidí v pozorovatelské budce všiml nějaký zaměstnanec. Následně si všiml Assange a teprve v tu chvíli upozornil právníky, že by Assange chtěl mluvit. Ti se museli zvednout, přejít celou místnost a s uchem v mezeře mezi plexiskly ho vyslechnout. Korunu tomu nasadila soudkyně, která na tomto příkladu deklarovala, že je vidět, že systém funguje a Assange se svými obhájci mluvit může. Sama bych systém nazvala různými slovy, ale rozhodně ne jako „funkční“.</p>\n<p>Poté, co se chaos prvního dne trochu urovnal, a náhodní lidé, kterým nikdo nezkontroloval ani občanku, už nemohli sedět půl dne dva metry od Assange (tak jako původně já), se musely vyřešit další technické obtíže. Pozorovatelé měli zajištěnou malou místnost v oddělené budově na dvorku soudu, kam byl přenášen obraz a zvuk. Assange na obrazu vůbec nebyl; a zvuk bylo možno zachytávat spíše šťastnou náhodou, dokázali-li se lidé nahnout pořádně k mikrofonu. Nerada bych byla neférová k zaměstnancům soudu — skutečně se snažili problém řešit a s každým dnem byla organizace i přenos lepší a lepší. Nemohu se ale nepozastavit nad tím, jak nepřipravení na začátku byli — jako kdyby neočekávali takový zájem a stovky, či minimálně desítky, protestujících a skandujících lidí před soudem každý den. Nejstarší demokracie na světě tak paradoxně nebyla připravena na zájem lidí — zato projevila zastaralý přístup k technice.</p>\n<p>Zacházelo se tedy podle mě s Assangem adekvátně? Ne. Přístup k vlastní obhajobě před soudem patří k základním lidským právům, a toho se mu v neomezené podobě nedostalo. Zároveň obhajoba předstoupila v úterní ráno před soud se stížností, že byl jejich klient v pondělí dvakrát prohledáván ochrankou svléknutím donaha. A že byl jedenáctkrát spoután. </p>\n<p>Bavíme se zde o člověku, u nějž dává smysl nějaká míra restrikce a zadržení, aby neutekl ze země, s ohledem na jeho historii. Ale toto zacházení je na hraně i u teroristů. Případ navíc nerozhoduje o vině či nevinně, o té chtějí rozhodovat v USA. Proč s ním tedy britský soud zachází jako s usvědčeným teroristou?</p>\n<p>Odpověď na druhou otázku, tedy zjistit jeho zdravotní stav, stojí samozřejmě do značné míry na vodě, jelikož jsem s ním nemluvila osobně, ani neviděla jeho lékařské zprávy. Subjektivní dojem je však takový, že v ohrožení života není, fyzicky je na tom dobře a projevuje maximálně únavu či roztěkanost. V jakém stavu je však jeho psychika, s ohledem na současné zacházení a předchozí život, si nedokáže asi nikdo z nás ani představit.</p>\n<p>Julian Assange je rozhodně kontroverzní postavou whistleblowingu a sama nejsem soudkyní, abych o něm rozhodovala. Leč svůj osobní názor mám. Co je potřeba si především uvědomit je okolnost, že v daném případ nejde jen o Assange. Barack Obama nechtěl vytvořit pro novináře nebezpečný precedent omezující jejich svobodu slova, a tak jeho případ ani neotevřel. Donald Trump se nechal po nástupu do funkce slyšet, že je potřeba demonstrativně „setnout něčí hlavu“ a „začít dávat novináře do vězení“, jelikož je považuje za nepřátele lidu a opozici. </p>\n<p>Případ Assange je tedy výsledkem jeho politické svaté války. A proto by do Spojených států neměl být vydán. Pokud budou rozptýleny obavy o politizaci celého případu, je legitimní se o jeho aktivitě bavit. Do té doby však reprezentuje všechny novináře a whistleblowery, a především svobodu slova. A ty si nenechme vzít.</p>\n              "
  },
  {
    "id": 105,
    "link": "/migrace-evropa-by-mela-byt-aktivnejsi-pri-ochrane-schengenskeho/",
    "img": "/tmp/images/4003.width-800.jpg",
    "date": "10. 3. 2020",
    "title": "Migrace: Evropa by měla být aktivnější při ochraně schengenského prostoru",
    "perex": "Turecko od pátku 28. února přestalo bránit syrským uprchlíkům ve vstupu do Evropy. Navzdory dohodě z roku 2016, kdy Evropská unie finančně přispívala Turecku na zajištění uprchlíků výměnou za to, že zůstanou v Turecku. Erdogan tuto dohodu již mnohokrát použil jako vyjednávací výhružku. Po syrském náletu na Idlib ve čtvrtek 27. února, kdy zahynulo 33 tureckých vojáků působících v rámci turecké invaze do Sýrie, uvedl výhružku v praxi.",
    "content": "\n                <p>Davy lidí se objevují pouze v Řecku, nikoli třeba na bulharsko-turecké hranici. Je tedy vysoce pravděpodobné, že jsou uprchlíci tlačeni Turky, aby vytvářeli nápor právě na řecké hranici. Řecko je odmítá vpustit dovnitř a používá slzného plynu i ostrých nábojů; Turecko zase zablokovalo cestu zpět a turečtí politici si situaci točí a neustále reportují další a další šokující zprávy. Tím se uprchlíci dostali do patové situace - a Evropská unie také.</p>\n<p>Strach politiků migrační situaci řešit nás přivedl do situace, kdy nám může diktátor vyhrožovat a diktovat si podmínky. EU by měla být řádově aktivnější a ne jen pasivně čekat. Čekáme co s uprchlíky, čekáme jak se dohodne Erdogan s Putinem ohledně Sýrie, čekáme na všechno. Měli bychom okamžitě vypovědět již porušenou dohodu z roku 2016 a začít se se situací vypořádávat tak, aby neumírali na hranicích lidé - ale ani nekontrolovaně nepronikali do schengenského prostoru. Na hranicích musíme vyřešit, kteří uchazeči mají na azyl právo a kteří se musí vrátit do svých domovských zemích. Ničemu ale nepomůže, když u toho do nich budeme střílet.</p>\n<p>Z krátkodobého hlediska je potřeba jednostranně posílit Frontex, aby situaci přímo na hranicích řešil. Dlouhodobě je pak třeba zavést funkční azylový systém. Možným řešením je zavedení společného balíku peněz, do něhož všechny státy přispívají a ty státy nebo třeba i regiony, které se rozhodnou žadatele o azyl přijmout, z něj také mohou brát.</p>\n<p>Piráti budou o tento přístup v Evropském parlamentu usilovat a apelují na vlády zemí včetně té české, aby nesklouzávaly k jednoduchému populismu, ale racionálním řešením.</p>\n              "
  },
  {
    "id": 106,
    "link": "/pripad-huawei-aneb-kdo-vyhraje-mocensky-boj-o-5g/",
    "img": "/tmp/images/5g.width-800_GcF8w1e.jpg",
    "date": "9. 2. 2020",
    "title": "Případ Huawei aneb Kdo vyhraje mocenský boj o 5G?",
    "perex": "Bitva kolem Huawei a 5G není jen o jedné obrovské technologické společnosti a nejde jen o infrastrukturu pro 4. průmyslovou revoluci. Jde o geopolitiku a bitvu mezi existující jedinou supervelmocí USA proti rostoucí Číně, ve které vládne komunistická diktatura jedné strany. Huawei je prodlouženou rukou čínského státu. Čínský národní zpravodajský zákon, který vstoupil v platnost v červenci 2017, v článku 7 stanoví, že „jakákoli organizace nebo občan bude podporovat, pomáhat a spolupracovat se státní zpravodajskou prací podle zákona.“ V kombinaci s článkem 14 není tato podpora dobrovolná: „Státní orgány pro práci se zpravodajskými službami mohou při legálním provádění zpravodajských služeb požadovat, aby dotčené orgány, organizace nebo občané poskytli potřebnou podporu, pomoc a spolupráci.“",
    "content": "\n                <p>Moderní konflikt mezi členy Rady bezpečnosti OSN není konfliktem přímým. Jakmile máte jaderné zbraně, možnost použití tvrdé vojenské síly je velmi omezená a “zástupné války” jsou nepředvídatelné a chaotické. Upřednostňovanou volbou se tak staly kybernetické útoky a průmyslová špionáž. Většina moderních výrobních zařízení, průmyslových technologií a obchodních tajemství je na dnešní digitálně propojené a globálně zapletené světové hospodářství připravena. Čína již roky představuje většinu celosvětově známých případů krádeží duševního vlastnictví a průmyslové špionáže. Ředitel FBI Christopher Wray označil čínskou špionáž za nejvyšší protiteroristickou prioritu země a přiznal, že jsou čínské krádeže technologií největší hrozbou pro vymáhání práva v USA – s více než 1000 nevyřešenými případy a odhadovanými náklady 300–600 miliard $ ročně. Hlavním argumentem USA a jeho spojenců je to, že závislost na čínské technologii pro kritickou infrastrukturu 5G nás učiní zranitelnými vůči špionáži, sabotáži a vydírání a může představovat existenciální hrozbu v budoucím vojenském konfliktu s Čínou.</p>\n<p>Vzhledem k tomu, že tato ctižádostivá supervelmoc, kterou řídí autoritářský vůdce “na doživotí” a v současné době drží miliony etnických Ujgurů v koncentračních táborech, by měl každý Evropan věnovat velkou pozornost naší úloze při vzestupu čínské dominance. Plán Made in China 2025 ukazuje budoucí vývoj Číny. Cílem je mimo jiné zlepšení soběstačnosti klíčových výrobních řetězců a obrovské posílení domácích společností před zahraničními konkurenty. Cílem plánu je zvýšit domácí obsah hlavních komponentů a materiálů na 40 % do roku 2020 a 70 % do roku 2025. To by zlepšilo postavení mnoha čínských národních lídrů při ovládnutí globálních trhů prostřednictvím úspor z rozsahu, a pomohlo by tak Číně zajistit si světově nepřekonatelné ceny. Přidejte k tomu kombinaci nových pozemních a námořních infrastrukturních tras prostřednictvím „Nové Hedvábné stezky“ a uvidíte, že k narození druhé supervelmoci dochází přímo před našima očima.</p>\n<p>Ve skutečnosti my, Evropané, vidíme tento proces z první řady, protože jsme někde uprostřed mezi Amerikou, Japonskem, Jižní Koreou, Austrálií, Novým Zélandem, Kanadou na jedné straně a Čínou a její sítí spojenců na straně druhé. Tato bitva jde v současné době nejpozoruhodněji vidět při nasazení 5G sítí. Spojené království se poté, co přerušilo své vztahy s Evropskou unií, rozhodlo umožnit Huawei vybudovat část infrastruktury pro 5G. Evropská komise se zdržela jakýchkoli tvrdých opatření, jako jsou přímé zákazy, a namísto toho obhajovala společnou strategii členských států, která je uvedena v jejím souboru nástrojů o bezpečnosti 5G. Zdá se, že členské státy povedou vyjednávání o 5G samostatně a budou tak citlivé na vliv Číny, která jak již bylo vidět uplaťnuje taktiku Rozděl a panuj.</p>\n<p>Oficiální zdůvodnění Spojeného království pro tento krok je to, že má technické schopnosti a zkušenosti s ovládáním toho, co Čína instaluje a jak je tato technologie bezpečná. I kdyby tomu tak bylo, zůstává otázkou, proč všichni ostatní členové tzv. Pěti očí (spolupráce tajných služeb Austrálie, Kanady, Nového Zélandu, Velké Británie a Spojených států) vnímají infrastrukturu Huawei jako kriticky nebezpečnou pro národní bezpečnost, ale pouze Boris Johnson stojí proti radám a doporučením svých bezpečnostních a informačních služeb. Je možné, že se nový Singapur na Temži bojí odvetných opatření a izolace od životně důležitého čínského trhu, tak rychle poté, co se vzdal své schopnosti jednat s největším obchodním blokem na světě? </p>\n<p>Německo je v současné době chyceno ve stejném dilematu (obchod versus bezpečnost) jako Velká Británie. Merkelová nedávno varovala: „nesklouznout do nové formy bipolarity, […] Spíše se musíme pokusit, s výsledky a zkušenostmi, které máme kolem multilateralizmu, začlenit zemi jako je Čína a alespoň s ní zacházet za stejných podmínek.“. Jinými slovy, předstírejme, že na cestě není a nebude žádné bipolární rozdělení světa, zůstaňme uprostřed, spoléhejte se na americkou bezpečnost a technologii a na čínský obchod současně. Vzhledem k tomu, že německá ekonomika je příliš závislá na vývozu, je nechuť rozhněvat Čínu pochopitelná. Otázkou tedy je, za jak velkou prosperitu jsme ochotni vzdát se bezpečnosti? Podle německých novin Handelsblatt: „Na konci roku 2019 byla USA předána zpravodajská zpráva [Federálnímu zahraničnímu úřadu], podle níž se ukázalo, že Huawei spolupracuje s čínskými bezpečnostními agenturami,“. Navíc pouze nedávno tři bruselští lobbisté, mezi nimi bývalý německý úředník, byli obviněni ze špionáže a jejich kanceláře a domy byly prohledány, protože policie evidentně hledala stopy čínské vojenské zpravodajské služby.</p>\n<p>Spoléhání se na evropské výrobce infrastruktury 5G by mohlo být nejlepším řešením, i když pravděpodobně dražší a obtížnější než outsourcing. Společnost Ericsson svým vlastním přístupem vede „end-to-end“ výrobní a technologický závod kolem infrastruktury 5G s patenty a četnými současnými i budoucími obchodními smlouvami, aby prokázala svůj konkurenční postoj. Pracovní program Evropské komise poskytuje pohled na to, co my Evropané plánujeme udělat, s důrazem na přezkum průmyslové politiky a evropskou strategickou suverenitu. Jedna věc je jistá, že 27 členských států nebude mít šanci mezi USA a Čínou, pokud budou jednat samostatně. Jako největší obchodní blok na světě je EU schopna stát sama o sobě i v oblasti bezpečnosti. Ale musí se pro to rozhodnout.</p>\n              "
  },
  {
    "id": 107,
    "link": "/volny-obchod-s-vietnamem-ano-ale-za-jakou-cenu/",
    "img": "/tmp/images/3866.width-800.jpg",
    "date": "25. 1. 2020",
    "title": "Volný obchod s Vietnamem ano. Ale za jakou cenu?",
    "perex": "Evropská unie právě uzavírá ambiciózní obchodní a investiční dohodu s Vietnamskou socialistickou republikou. Jedná se o první dohodu tohoto typu mezi EU a rozvojovou zemí v Asii, která připravuje cestu ke snížení cel na 99 % zboží. Dále se očekává, že dohoda otevře odvětví služeb a poštovních, bankovních a námořních odvětví konkurenci. Na první poslech to zní skvěle. Koneckonců nám klasická ekonomická poučka říká, že volný obchod obecně vytváří bohatství pro obě strany. Jak by tedy mohli být proevropští politici a lidé podporující obchod proti těmto dohodám?",
    "content": "\n                <p>Hlavním problémem současné dohody je to, že pokračuje ve strategii a způsobu obchodování, které Evropská komise následuje již celá desetiletí. Volný obchod na prvním místě – a lidská a pracovní práva, environmentální normy a udržitelný rozvoj až na druhém. Obvykle to znamená, že v „kapitolách o udržitelném rozvoji“ obchodních dohod, jako je CETA, Singapur, Korea atd., je část o všem, co chrání naše společné evropské hodnoty, přesvědčení a priority, nevymahatelná; a tudíž irelevantní.</p>\n<p>Nemít vymahatelná pracovní práva nebo ochranu základní práv v dohodě se zemí, jako je například Kanada, je něco, co je většina lidí ochotna přijmout. Kanada je koneckonců známá svou silnou, otevřenou a svobodnou společností. Vietnam je jiný. Freedom House ho řadí mezi „nesvobodné“ země, v indexu svobody mírně nad Venezuelou, a mírně pod Kongem, Ruskem a Kazachstánem. Vietnam je autoritářskou formou své vlády blíže k Číně než k jakékoli evropské zemi. Státní dohled je dotěrný, všudypřítomný a systematický.</p>\n<p>Pokud jde o kontrolu občanů, Vietnam vzhlíží ke svému velkému sousedovi – Číně. Nový zákon o kybernetické bezpečnosti, který vstoupil v platnost minulý rok, podporuje cenzuru online obsahu a země zavádí řešení zcela srovnatelná s čínskými. Nutí velké společnosti jako je Google ukládat informace o vietnamských uživatelích v zemi a nutí technologické společnosti, aby sdílely informace o svých uživatelích s vládou. To je pro nás jako Piráty z hlediska lidských práv naprosto nepřijatelné.</p>\n<p>Vstoupila jsem do politiky, abych hájila české a evropské občany před touto orwellovskou sledovací taktikou. Zatýkání, rozsudky za trestné činy a fyzické útoky proti novinářům, blogerům a aktivistům v oblasti lidských práv pokračují a nebudou se touto obchodní a investiční dohodou měnit. A to je přesně ten problém. Součástí dohody nejsou žádné důvěryhodné, vymahatelné a funkční mechanismy ke zlepšení situace ve Vietnamu. Ačkoli se evropští vyjednavači pokusili takové záruky a mechanismy do dohody začlenit, celková politická situace se u průměrných Vietnamců nezlepší. Ve skutečnosti tato dohoda stabilizuje a rozšiřuje moc vietnamské vlády.</p>\n<p>Političtí vůdci se musí rozhodnout, nakolik si cení základních svobod. Chceme my, Evropané, podporovat ekonomiku vlády, která brutálně potlačuje jakékoli demokratické principy? Vlády, která nebere ohled na pracovní zákony a bezohledně poškozuje vlastní životní prostředí? Chceme těžit z volného obchodu za každou cenu? Vezměme si jeden konkrétní příklad – textilní průmysl. Jedno z největších odvětví vietnamské ekonomiky, které je orientováno převážně exportně. Český textilní průmysl je do značné míry orientován na export, přičemž jeho největším obchodním partnerem jsou jiné členské státy EU. Vietnam, který by získal ještě větší přístup na evropský textilní trh, by v podstatě konkuroval českým výrobcům – ale pouze čeští výrobci musí dodržovat přísné pracovní regulace, regulace na ochranu spotřebitele a regulace životního prostředí, zatímco Vietnam, který je autoritářským státem, nikoliv.</p>\n<p>Skandál mého českého kolegy a poslance Evropského parlamentu za ODS, Jana Zahradila, nám dává ještě další důvod, proč být obezřetní. Konflikt zájmů vedoucího poslance odpovědného za vyjednávání, který pan Zahradil až do konce vyjednávání nezveřejnil, nabízí otázku, jaký speciální ekonomický zájem mají někteří politici na úspěšném dokončení této dohody.</p>\n<p>Pokud jsou toto všechno náklady nutné k obchodování s autoritářským režimem, musím říci: nedělejme to. Místo toho se zaměřme na dohody o volném obchodu s funkčními demokraciemi a u států jako je Vietnam požadujme prostřednictvím ekonomického diplomatického tlaku nejprve ochranu základních lidských práv předtím, než jim dáme bianco šek na tržní vstup do největšího ekonomického bloku na světě. Dlužíme to našemu trhu i jejich lidským právům.</p>\n              "
  },
  {
    "id": 108,
    "link": "/brexit-slibovat-modre-z-nebe/",
    "img": "/tmp/images/marketa.width-800_vus6iG7.jpg",
    "date": "23. 1. 2020",
    "title": "Brexit? Slibovat modré z nebe",
    "perex": "Spojené království jde svou vlastní cestou a opouští Evropskou unii. Na první pohled to není pro dříve největší světovou říši a nejsilnější supermocnost příliš překvapivé. Časy se však pro britské impérium dramaticky změnily a kromě celosvětové sítě finančních center bude Spojené království stěží schopno uplatnit svůj vliv na další země a bloky zemí, jako je EU-27.",
    "content": "\n                <p>Nejpřitažlivějším slibem Brexitu, navazujícím na jednu z univerzálních lidských tužeb, bylo převzít zpět kontrolu. To bude pravděpodobně realitou pro bohatou menšinu Britů. Lidé z velkých a bohatých měst, jako je například Londýn, kteří převážně hlasovali pro setrvání Británie v Evropské unii, skutečně nejspíše získají určitou úroveň kontroly zpět. V závislosti na sjednané dohodě během nadcházejícího přechodného období do prosince 2020 bude Spojené království moci uplatnit své národní zájmy v obchodě, migraci a regulaci své ekonomiky. Úroveň autonomie v těchto oblastech bude vykoupena velkými kompromisy. Řekněme například, že se Británie rozhodne (jak prohlásil její premiér), že chce mít dohodu o volném obchodu s EU a opustit jednotný trh a celní unii. Kompromisem pro exportní podniky bude v tomto případě zvýšení nákladů na podnikání, hraniční kontroly či celní sazby s EU-27, které vyřadí většinu britských vývozců ze hry a britské firmy tak zmenší svůj podíl na evropském trhu. Vidíme, že k tomu již dochází: stovky společností se částečně nebo úplně stěhují z Velké Británie do EU, aby zmírnily tuto potenciální ztrátu podílu na trhu.</p>\n<p>Na druhé straně pro odvětví, jako jsou finanční služby, bude Brexit pravděpodobně záchranou proti hrozící finanční regulaci EU a požadavkům na transparentnost. Bruselské agresivní pokusy omezit daňové úniky a praní špinavých peněz pomocí navrhovaných opatření, jako je například vykazování podle jednotlivých zemí nebo návrhy na daň z finančních transakcí s cílem omezit vysokofrekvenční obchodování, by pro nový Singapur na Temži nepředstavovaly žádné nebezpečí. Pokud se tato a další opatření stanou budoucí realitou v EU, nejpravděpodobnějším scénářem je, že se evropské finanční společnosti, jejichž obchodní model zahrnuje tyto činnosti, přestěhují do Spojeného království.</p>\n<p>Stejně tak bude britská nezávislá obchodní politika mečem s dvojitým ostřím. Ano, uzavření vlastních obchodních dohod vám umožní soustředit se výhradně na národní zájem. Ale zde se odhalí lži britských politiků. Pro národ, který vyjednává nejvýhodnější obchod pro své firmy a lidi, je zdaleka nejdůležitějším faktorem velikost jeho trhu. Abych to řekla konkrétněji: pro vyjednávacího partnera, který se zajímá pouze o úzký soubor ustanovení a požadavků, ale zabírá jen 1/7 velikosti EU, bude nesmírně obtížné uzavřít úspěšné obchodní dohody. Pokud je váš trh a ekonomika menší než dalších půl tuctu obchodních bloků, nebudete moci diktovat pravidla a globální standardy; budete se řídit pravidly velkých hráčů. Jak Barack Obama zdůraznil před hlasováním o Brexitu, pokud Spojené království opustí EU a bude chtít s USA uzavřít samostatnou obchodní dohodu, Britové budou ti „vzadu“. Jediným způsobem pro Velkou Británii, jak zůstat v mezinárodním obchodu relevantní, je zůstat na jednotném trhu a v celní unii – ale to by znamenalo v zásadě dodržovat pravidla a předpisy EU bez možnosti je ovlivňovat a mít v nich slovo. Což je opak toho, co politici občanům před Brexitem slibovali.</p>\n<p>Věda a vzdělání, další konkurenční výhoda Velké Británie z hlediska expertnosti a úrovně, bude nesmírně trpět. Analýza Royal Society ukazuje 35% pokles počtu vědců přicházejících do Velké Británie prostřednictvím programů EU. Financování a spolupráce EU budou stejně tvrdě zasaženy, jakmile stávající zdroje financování vyschnou. Spojené království podporuje některé z nejlepších univerzit na světě, ale bez nejlepších současných a budoucích vědců a spolupráce v evropských projektech by se tento stav mohl poměrně rychle změnit. Navíc, budou-li nejlepší univerzity na světě pro nejchytřejší studenty nedostupné, nezůstanou dlouho nejlepší. Vzhledem k tomu, že inovace a lidský kapitál jsou klíčovými hnacími silami hospodářského růstu, nebude Brexit v tomto ohledu důsledky pro britskou ekonomiku zlepšovat.</p>\n<p>Migrace byla považována za nejviditelnější důvod pro Brexit. UKIP nebo jeho “ošklivý bratr”, Strana pro brexit, nikdy neskrývaly hlavní motivaci pro Brexit – Británii pro Brity. Vzhledem k tomu, že několik milionů obyvatel Spojeného království žije a pracuje v EU a několik milionů občanů EU žije a pracuje ve Spojeném království, zdá se, že v přechodném období bude sjednána dohoda, která zaručí postavení obou skupin. To by znamenalo, že se migrační vzorce v příštích letech dramaticky nezmění, což zpochybňuje tento velmi silný argument pro Brexit.</p>\n<p>Vztahy Spojeného království s Evropskou unií jsou od jejího vstupu spojeny s metaforou „excentrického strýce”, který je součástí rodiny, ale trvá na zvláštním zacházení. Důkazem toho jsou četné výjimky a úlevy Spojenému království. EU může být poměrně šťastná, že všechna tato speciální pravidla, která si Británie mohla po celá desetiletí pečlivě vyjednat, nebudou nadále platit. Naše společná evropská vize „stále bližší Unie“ bude nyní možná, aniž by byl její nejsilnější oponent stálou blokující silou. My Evropané ztratíme jednoho z našich nejproduktivnějších, nejinovativnějších a globálně propojených členů, ztratíme své milované britské kolegy v Evropském parlamentu, ale zůstaneme jedním z největších obchodních bloků na světě se společnou vizí budoucnosti, která se může postavit současným a vznikajícím supermocnostem. Zůstává otázkou, zda Spojené království zůstane sjednocené a schopné odolávat tlakům těchto supermocností samo o sobě.</p>\n              "
  },
  {
    "id": 109,
    "link": "/otevreny-dopis-rusku-o-zahranicnich-agentech/",
    "img": "/tmp/images/6023800_rusko-clovek-v-tisni-v9.width-800.jpg",
    "date": "19. 12. 2019",
    "title": "Otevřený dopis Rusku o zahraničních agentech",
    "perex": "Výzva k vyjmutí organizací, jako je „Člověk v tísni“, ze seznamu „nežádoucích organizací“ a zastavení ruských represivních praktik vůči občanské společnosti.",
    "content": "\n                <p>My, níže podepsaní poslanci Evropského parlamentu, Vám píšeme, abychom vyjádřili silné znepokojení nad zařazením české nevládní organizace Člověk v tísni na seznam tzv. „nežádoucích organizací“ v Rusku. Ve světle nově podepsaného pozměňovacího zákona, bychom chtěli také vyjádřit vážné obavy o občanskou společnost v Rusku, který mění současný zákon o médiích a umožňuje se zaměřit na ruskou i meziná</p>\n<p>Člověk v tísni je nezisková nevládní organizace založená před 25 lety v České republice. V roce 2015 získala cenu Evropského občana. Mezi hlavní činnosti organizace patří pomoc při mimořádných událostech a rozvojová spolupráce v kritických regionech, podpora lidských práv, programy sociální integrace a vzdělávací a osvětové programy. Jejich práce je v současné době nezbytnou součástí více než 50 zemí. V Rusku se Člověk v tísni zaměřil na podporu občanské společnosti, zejména aktivistů, bloggerů, kriticky smýšlejících myslitelů, skupin lidí pracujících na boji proti korupci, podporující transparentnost, ochranu životního prostředí, ochranu práv menšin, dodržování lidských práv a práva se shromáždit, apod.</p>\n<p>Ruské ministerstvo přidalo organizaci „Člověk v tísni“ na seznam nežádoucích zahraničních a mezinárodních neziskových organizací na území Ruské federace. Tyto kroky byly provedeny bez žádného řádného vysvětlení, dne 7. listopadu zástupcem generálního prokurátora podle federálního zákona č. 272-FZ  ze dne 28. prosince 2012 „O sankcích pro subjekty porušující základní lidská práva a svobody občanů Ruské federace“. Nedávno byl zároveň přijat pozměňovací zákon, který umožňuje kontrolu občanské společnost, neboť kdokoliv, např. blogeři, novináři, aktivisté, kteří přijímají přímo či nepřímo zahraniční platby, mohou být prohlášeni za zahraniční agenty. Tento vágně vypracovaný zákon jde ruka s rukou s Ruskou důslednou politikou potlačování svobody slova a projevu.</p>\n<p>Tímto, vyzýváme Evropskou komisi, členy Evropské rady a Vysokému představiteli Unie pro zahraniční věci a bezpečnostní politiku, aby veřejně vyjádřili své znepokojení nad těmito rozhodnutími a vyjádřili tento postoj ruským protějšků. Tyto problémy by měly být povinně projednávány během všech schůzek mezi Bruselem a Moskvou s cílem odstranění neziskových organizací jako je  „Člověk v tísni“ z nežádoucího seznamu. Současně by Rusko mělo zastavit své represivní praktiky proti občanské společnosti a dodržovat práva svobody slova a projevu.</p>\n<p>Dále vyzýváme ruské orgány, aby zrušili nejen toto rozhodnutí, ale také přehodnotili celou legislativu, která je v rozporu se základními zásadami mezinárodního práva a zároveň porušuje mezinárodní závazky Ruské federace.</p>\n              "
  },
  {
    "id": 110,
    "link": "/zly-brusel-spis-demokraticky-deficit-v-tovarnim-nastaveni/",
    "img": "/tmp/images/marketka.width-800.jpg",
    "date": "19. 11. 2019",
    "title": "Zlý Brusel? Spíš demokratický deficit v továrním nastavení",
    "perex": "Evropská unie je podle mě nejlepší projekt, který na území Evropy v dějinách vznikl. I s touto vírou v srdci se však nechci vzdát oprávněné kritiky věcí, které nefungují; či jsou nastavené tak, aby nefungovaly.",
    "content": "\n                <p>Evropský parlament momentálně žije volbou komisařů. Ti jsou něčím jako ministry — mají na starosti různé resorty a v rámci nich připravují legislativu, kterou pak připomínkuje a schvaluje Evropský parlament a Rada EU. Troufnu si je tedy označit za nejdůležitější osoby v celé Unii.</p>\n<p>Aby měli komisaři potřebnou legitimitu občanů, vlády členských států nominanty na komisaře jmenují a Evropský parlament je následně prověřuje — „griluje“ — a schvaluje či neschvaluje. Až potud to zní jako dobře nastavený systém. Ale není.</p>\n<p>Za prvé, komisaři mají zastupovat zájmy Evropské unie, ne národních států — jejich zájmy hájí Rada EU a Evropská rada. Národní státy se ale neumí ubránit pokušení nominovat osoby, které budou v první řadě v souladu s vládní politikou a až poté odborníky. Nehledě na to, že vláda v našich poměrných volebních systémech nutně nemusí reprezentovat názory většiny populace, což by nominaci komisařů dávalo větší legitimitu.</p>\n<p>Za druhé, i kdybychom uznali, že systém nominace vládou je v současné chvíli nejprůchodnější a nejefektivnější, nejde o otevřený a transparentní proces. A teď nemluvím o nějakém utopistickém výběrovém řízení pro celou republiku; je jasné, že existuje jen omezený počet lidí, které lze vůbec zvažovat, ať už kvůli odborné stránce či z hlediska důvěry. Ale i lehké otevření způsobu výběru — například veřejným oslovením vhodných osob, sepsáním kritérií, podle nichž se bude vláda rozhodovat a následně ohodnocením kandidátů na základě těchto kritérií — by procesu zásadně dodalo na kvalitě.</p>\n<p>A v neposlední řadě je tu problém, který jsem vnímala z první ruky v Parlamentu a který Komisi nejvíce ubírá na důvěryhodnosti. Vlády obvykle nominují jen jednoho člověka. Ursula von der Leyenová letos sice požádala o dva, aby mohla dostát svému slibu vyváženého poměru komisařů a komisařek, ale zdaleka ne všichni jí vyšli vstříc. Výběr z jedné možnosti ale není výběrem.</p>\n<p>Takový systém popírá smysl parlamentních slyšení a schvalování. Představte si, že potřebujete v práci obsadit jednu pozici a přihlásí se vám jediný zájemce s průměrným životopisem. Zaměstnáte ho? Nejspíš ano — protože potřebujete obsadit tu pozici, abyste mohli pokračovat v práci.</p>\n<p>Jste s výběrem spokojení? No, uvidíte po nějaké době. Bylo by lepší, kdyby se na pozici přihlásilo více uchazečů, ať můžete porovnat, kdo je skutečně ten nejlepší? Rozhodně!</p>\n<p>Už jsem v kuloárech při schvalování kandidáta na komisaře slyšela i argument: „Nepředvedl kdovíjaký výkon a neshodujeme se v řadě otázek, ale v jiné otázce se shodujeme, a tak ho schválíme, protože s jiným kandidátem bychom se nemuseli shodovat ani v ní.“ A to není přístup, který chci vidět u volby nejdůležitějších osob celé Evropské unie.</p>\n<p>Je samozřejmě legitimní říct, že nejsme federace a Evropská unie je přirozeně nakloněna spíš směrem k národním státům a jejich zájmům. Netvařme se ale pak, že Komise reprezentuje zájmy Unie a existuje tripartita moci.</p>\n<p>A už vůbec se netvařme, že takzvaný Brusel je anarchie bez kontroly, která by národním státům diktovala, co mají dělat. Naopak — Evropský parlament je držen pěkně zkrátka přesně těmi, co na něj na národní úrovni svádějí svoje problémy nejčastěji.</p>\n              "
  }
]